Blog Titles,Blog Content
এই ল্যাম্পটি যেভাবে বাড়িতে বানাবেন,"রাতে ঘুমানোর আগে কিংবা নিজের মতো করে একটু সময় কাটানোর জন্য হালকা আলোর বাতি সবারই পছন্দ। চাইলে নিজেই বানিয়ে নিতে পারেন এই বাতি। ,উপকরণ: হাতে বানানো কাগজ, কাঠি, আঠা, লাইট, বৈদ্যুতিক তার ও কাগজের বাক্স।,১. কাগজের বাক্সের কেটে নেওয়া বৃত্তের ভেতর বৈদ্যুতিক লাইটের হোল্ডারটি বসিয়ে দিন। ,২. এই অংশকে একটু মজবুত করতে আরও একটি কাগজের টুকরা ওপরে বসিয়ে দিন।,৩. কাগজের গোল টুকরাটি এভাবে বসান।,৪. হোল্ডারে লাইটটি লাগিয়ে নিন। লাইটের তারটি বাক্সে আগে থেকে কেটে রাখা অংশ দিয়ে বের করে নিন।,৫. কাঠিগুলো একটি অন্যটির সঙ্গে আঠা দিয়ে ছবির মতো করে জোড়া লাগিয়ে নিন।,৬. কেটে নেওয়া কাগজগুলো আঠার সাহায্যে কাঠিতে একের পর এক লাগিয়ে নিন।,৭. কাগজের চারদিকে একটি একটি করে কাঠি লাগিয়ে নিন।,কাগজের অংশটি বাক্সের ওপর আঠার সাহায্যে বসিয়ে নিন। এখানে একটু উঁচু করে বসানো হয়েছে, কিন্তু কাগজের অংশটি যেকোনোভাবেই বসিয়ে নেওয়া যাবে।,তৈরি হয়ে গেল কাগজের ল্যাম্প।"
"বাড়ির ভেতরটা স্যাঁতসেঁতে থাকলে আসবাব, পোশাক, ত্বক সবকিছুরই ক্ষতি","স্যাঁতসেঁতে ঘরে থাকা আসবাবপত্রে একপ্রকার শেওলা জন্মে আসবাবের ক্ষতি করে, কমিয়ে দেয় স্থায়িত্ব। এ ছাড়া ঘুণ বা বিভিন্ন রকমের পোকামাকড়ের উদ্ভব হয় স্যাঁতসেঁতে ঘরে, যা কাঠের আসবাবের আয়ুও কমিয়ে আনে।,একনাগাড়ে বৃষ্টি হলে দেয়াল, মেঝে, সিলিং কিছুই শুকানোর সময় পায় না। ভিজে থাকা দেয়াল, মেঝে ও ছাদের ভেতরে জমে যায় জলীয় বাষ্প। এই জলীয় বাষ্প বা ভেজাভাব শুধু দেয়াল বা ছাদ নয়, নষ্ট করে ঘরের আসবাবপত্রও। সেই সঙ্গে দেখা দিতে পারে বিভিন্ন রোগের উপসর্গ, জানান আকিজ কলেজ অব হোম ইকোনমিকসের সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক সুমাইয়া হোসেন। স্যাঁতসেঁতে ঘরে জন্ম নিতে পারে বিভিন্ন পোকামাকড় যেমন ছারপোকা, উইপোকা, তেলাপোকা ইত্যাদি।,ত্বকের সমস্যা,বর্ষাকালে রোদের অভাবে কাপড়চোপড় ভালোভাবে শুকানো যায় না। স্যাঁতসেঁতে বা ড্যাম্প ঘরে রাখা কাপড়ে সৃষ্টি হতে পারে বিভিন্ন রকমের ছত্রাক। ত্বকেও পড়ে যার প্রভাব। শেওলা জন্মানো কাপড় থেকে হতে পারে বিভিন্ন রকমের চর্মরোগ, জানান ঢাকা মেডিকেল কলেজের চর্মরোগ বিভাগের সহকারী অধ্যাপক ডা. আফসানা নাহিদ। তিনি জানান, যখন গরম পড়ে, তখন এই স্যাঁতসেঁতে দেয়াল থেকে ফাঙ্গাসগুলো বাতাসে ছড়িয়ে পড়ে। এই ফাঙ্গাসগুলো দাদ বা একজিমার মতো চর্ম রোগ ছড়ায়। আর আগে থেকেই যাদের চুলকানি–জাতীয় সমস্যা রয়েছে, তাদের সমস্যা আরও বেড়ে যেতে পারে।,আসবাব দ্রুত নষ্ট হওয়া,স্যাঁতসেঁতে ঘরে থাকা আসবাবপত্রে একপ্রকার শেওলা জন্মে আসবাবের ক্ষতি করে, কমিয়ে দেয় স্থায়িত্ব। এ ছাড়া ঘুণ বা বিভিন্ন রকমের পোকামাকড়ের উদ্ভব হয় স্যাঁতসেঁতে ঘরে, যা কাঠের আসবাবের আয়ুও কমিয়ে আনে। আসবাবের পায়াতে রাবার ব্যবহার করা যেতে পারে। সোফার কুশন সব সময় শুকনা রাখার চেষ্টা করতে হবে। কাঠের আসবাবে সম্ভব হলে মোমের প্রলেপ, বার্নিশ বা অন্যান্য সুরক্ষামূলক আস্তর দিয়ে দেন। অন্যদিকে বোর্ডের আসবাবের ভেতর ও বাইরে নিয়মিত শুকনা কাপড় দিয়ে মুছতে হবে।,সম্ভব হলে আলমারির দরজা দিনের কিছু সময় খুলে রাখুন। এতে আলমারি ও কাপড় দুটিই ভালো থাকবে। আসবাবের বিভিন্ন ফাঁকা স্থানে কিংবা ফাটল ধরা জায়গাগুলো বর্ষার আগেই পুডিং দিয়ে ভরাট করে নিতে পারেন।,যাদের ঘরে চামড়ার সোফা আছে, তাদের বাড়তি যত্ন নিতে হবে। এই ধরনের সোফা প্রতিদিন মুছতে হবে। কারণ, স্যাঁতসেঁতে আবহাওয়ায় চামড়ায় জন্ম নিতে পারে ফাঙ্গাস, ধীরে ধীরে নষ্ট করে ফেলতে পারে সোফা।,অনেক সময় দীর্ঘদিন দেয়ালের কোনো অংশজুড়ে ক্রমাগত পানি চুইয়ে পড়লে সে অংশ থেকেই ড্যাম্প ছড়াতে থাকে। এ জন্য ঘরের দেয়ালে পানি চুইয়ে পড়ার কারণ খুঁজে বের করে সেই সমস্যার সমাধান করুন। পানির পাইপে ফোটা বা ছিদ্র থাকলে সারিয়ে নেন। অনেক সময় দীর্ঘদিন কোনো আসবাব দেয়ালে ঝোলানো থাকলে সেখানেও স্যাঁতসেঁতে–ভাব তৈরি হতে পারে। এ ক্ষেত্রে কিছুদিন পরপর আসবাবের জায়গা পাল্টে ফেলুন। ড্যাম্পযুক্ত দেয়ালে কাঠের আসবাব না রাখাই ভালো।,চেষ্টা করুন ঘর যাতে দিনের বেশির ভাগ সময় খোলামেলা থাকে। বদ্ধ ঘরে অতিরিক্ত জলীয় বাষ্প বা আর্দ্রতা জমে দেয়ালে ড্যাম্প পড়ার আশঙ্কা থাকে। এ ছাড়া বাজারে ‘মোল্ড রেজিস্ট’ রং পাওয়া যায়। এগুলো ঘরের দেয়ালকে ড্যাম্প পড়ার হাত থেকে দীর্ঘদিন রক্ষা করে।,অন্দরসজ্জায় ব্যবহার করা গাছগুলো বারান্দা বা ছাদে পাঠিয়ে দেওয়াই ভালো। এতে ঘরের স্যাঁতসেঁতে–ভাব অনেকটাই কমে আসবে। কারণ, গাছ অনেক জলীয় বাষ্প তৈরি করে, যা ফাঙ্গাস ও ফাঙ্গাসজনিত রোগ বাড়াতে পারে।,অনেক দিন আলমারিতে পড়ে থাকা পোশাক চট করে পরে ফেলবেন না। খুব ভালো হয় একবার রোদে শুকিয়ে নিতে পারলে। সম্ভব না হলে ইস্তিরি করে নেন। এতে ফাঙ্গাস চলে যায়, গন্ধটাও কাটে। আলমারিতে কাপড়ের ফাঁকে রাখুন কর্পূর। এতে আপনার কাপড় ঠিক থাকবে। বর্ষায় গাঢ় রঙের কাপড় বের করে মাঝেমধ্যে বাতাসে দিতে পারলে খুব ভালো হয়।"
চায়না তেলাপোকা দূর করার ঘরোয়া উপায়,"যতই ঘর পরিষ্কার রাখা হোক না কেন, রাত হলেই ঘরবাড়ির রাজা হয়ে ওঠে তেলাপোকা। বিশেষ করে চায়না তেলাপোকা নামে পরিচিত ছোট ছোট তেলাপোকা ময়লা–আবর্জনা থেকে উঠে এসে খাবার, কাপড়চোপড়সহ সব জায়গায় ঘুরে বেড়ায়, ছড়ায় নানা ধরনের অসুখ–বিসুখ। অনেক চেষ্টা করেও এসব তেলাপোকাকে সহজে বাড়িছাড়া করা সম্ভব হয় না।,আকিজ কলেজ অব হোম ইকোনমিকসের সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক সুমাইয়া হোসেন জানান, তেলাপোকা একবারে নির্মূল করা সম্ভব নয়। বাড়ি থেকে সব তেলাপোকা দূর করা হলেও আশপাশ থেকে চলেই আসে। তাই মাসে অন্তত দুইবার তেলাপোকানাশক ব্যবহার করতে হবে।,তেলাপোকা দূর করার ঘরোয়া কিছু উপায় জানালেন তিনি।,বোরিক অ্যাসিড,ঘরোয়া উপায়ে তেলাপোকা মারার অন্যতম সহজ পন্থা হলো বোরিক অ্যাসিডের ব্যবহার। ঘরের কোণে এই পাউডার আটা বা ময়দা কিংবা চিনি মিশিয়ে সামান্য পরিমাণে ছড়িয়ে দিন। এই পাউডারের সংস্পর্শে এলেই তেলাপোকা মারা পড়বে। তবে খেয়াল রাখুন, পাউডার যেন ভিজে না থাকে, তাহলে কিন্তু এটা কাজ করবে না। আর বাড়িতে শিশু বা পোষ্য থাকলে এই পাউডার ব্যবহার করা যাবে না।,তেজপাতা,তেজপাতার গন্ধ তেলাপোকা সহ্য করতে পারে না। ঘরের যেসব জায়গায় তেলাপোকার উৎপাত বেশি, সেখানে তেজপাতা গুঁড়া করে ছড়িয়ে দিন। কিংবা তেজপাতা ফোটানো জল সেই সব জায়গায় ছড়িয়ে দিন।,গোলমরিচ, পেঁয়াজ ও রসুন,গোলমরিচ, পেঁয়াজ ও রসুন ( প্রতিটি আধা কাপ ) করে নিয়ে একটি মিশ্রণ তৈরি করুন। এবার তাতে ১ লিটার পানি মেশান। এবার এই পানি বাড়ির যেসব জায়গায় তেলাপোকার উৎপাত হয়, সেখানে ছিটিয়ে দিন। এই মিশ্রণের গন্ধে তেলাপোকা দূর হবে।,বেকিং সোডা,বেকিং সোডা ও চিনির মিশ্রণ তেলাপোকার বিস্তার বন্ধ করার একটি কার্যকর কৌশল। চিনি তেলাপোকাকে আকর্ষণ করে, বেকিং সোডা তাদের মেরে ফেলে।,নিম,নিমের তেল এবং পাউডারেও তেলাপোকা মরে। একটি স্প্রে বোতলে পানির সঙ্গে অল্প নিম তেল মেশান। যেখানে তেলাপোকা আছে, সেখানে স্প্রে করুন। আর যদি নিমের গুঁড়া ব্যবহার করতে চান, তাহলে পানিতে মিশিয়ে তেলাপোকা–উপদ্রুত স্থানে রাতে ছিটিয়ে দিন, সকালে প্রক্রিয়াটির পুনরাবৃত্তি করুন।,পিপারমিন্ট তেল,তেলাপোকা নিয়ন্ত্রণের সবচেয়ে শক্তিশালী তেলগুলির একটি হলো পিপারমিন্ট তেল। পানি ও পিপারমিন্ট তেলের মিশ্রণ বাড়ির যেখানে তেলাপোকা দেখা যায়, সেখানে স্প্রে করুন।"
" বাইরে বৃষ্টি, বাড়ির ভেতরে সব ঠিক আছে তো?","বৃষ্টি না থাকলেও বর্ষাকালে বাতাসে জলীয় বাষ্প বেড়ে যায়। বেড়ে যায় ছত্রাকের উপদ্রবও। খাবার, পোশাক, জুতা—সবকিছুরই বছরের অন্য সময়ের তুলনায় বেশি যত্ন নেওয়া প্রয়োজন।,বাইরে কখনো ঝরঝর, কখনো টিপটিপ, কখনোবা রোদ। বর্ষায় আনন্দের পাশাপাশি ভোগান্তিও কম নয়। বৃষ্টি না থাকলেও বর্ষাকালে বাতাসে জলীয় বাষ্প বেড়ে যায়। বেড়ে যায় ছত্রাকের উপদ্রবও। খাবার, পোশাক, জুতা—সবকিছুরই বছরের অন্য সময়ের তুলনায় বেশি যত্ন নেওয়া প্রয়োজন। এ বিষয়েই পরামর্শ দিলেন আকিজ কলেজ অব হোম ইকোনমিকসের সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক সুমাইয়া হোসেন।,আসবাবের যত্ন ,অনেক বাড়ির দেয়াল ও মেঝে এ সময় স্যাঁতসেঁতে হয়ে থাকে। দেয়ালের এই আর্দ্রতা কাঠের আসবাবেরও নিজের দিকে টানার প্রবণতা আছে। এ জন্য আসবাবকে ছত্রাক থেকে বাঁচাতে দেয়াল থেকে কিছুটা দূরে রাখুন। দেয়াল ঘেঁষে রাখতে হলে আসবাবের পেছনে পলিথিন দিয়ে ঢেকে রাখুন। ,বৃষ্টির সময় ঘরের জানালা বন্ধ রাখার চেষ্টা করুন। কারণ, পানির ঝাপটা আসবাব ও দেয়াল পর্যন্ত পৌঁছাতে পারে। ফলাফল, আসবাবে ছত্রাকের বিস্তার। সম্ভব হলে জানালা থেকে একটু দূরে আসবাব সাজান। অসতর্কতার কারণে বৃষ্টির পানি লেগে গেলে দ্রুত শুকনা কাপড় দিয়ে মুছে ফেলুন।,কোনোভাবেই কাঠের আসবাবকে কড়া রোদে শুকাতে দেবেন না। এতে আসবাবে ফাটল দেখা দিতে পারে। ,জুতা ও ব্যাগের যত্ন,বর্ষায় বৃষ্টির পানি ও কাদামাটি লেগে জুতায় ছত্রাকের সংক্রমণ হতে পারে। সেখান থেকে পায়ে দেখা দিতে পারে ছত্রাক, র‍্যাশসহ বিভিন্ন সমস্যা। জুতা যদি বৃষ্টিতে নাও ভেজে, তাহলেও জুতার বিশেষ যত্ন প্রয়োজন। বিশেষ করে চামড়ার জুতায় এ সময় ফাঙ্গাস পড়ে। দু–এক দিন পরপরই নরম সুতি কাপড় দিয়ে জুতা মুছে রাখুন। জুতা আলমারিতে বন্ধ অবস্থায় না রেখে সম্ভব হলে খোলা জায়গায় রাখুন। এতে ফাঙ্গাস পড়ার আশঙ্কা কমে যাবে। জুতা ভিজে গেলে পেপার ভালো করে মুড়ে জুতার ভেতর ঢুকিয়ে রাখুন। দ্রুত শুকিয়ে যাবে।,ব্যাগও ফাঙ্গাস পড়ে নষ্ট হয়ে যায়। ব্যাগ খোলামেলা জায়গায় রাখুন। আলো–বাতাসে ফাঙ্গাস পড়ার আশঙ্কা অনেকটাই কমে যায়। তারপরও নিয়মিত শুকনা কাপড় দিয়ে মুছে ফেলতে হবে।,খাবারের যত্ন ,এ সময়ে আচার নিয়ে অনেকে চিন্তায় থাকেন। আচার সংরক্ষণের জন্য কাচের পাত্র ব্যবহার করুন। প্রতিদিন কিছু সময় আচারের কৌটা সূর্যের আলোয় রাখতে পারেন। তাহলে ফাঙ্গাস পড়ার আশঙ্কা থাকবে না।,সঠিকভাবে সংরক্ষণ করা না হলে বর্ষার সময় আচারসহ বিভিন্ন খাদ্যদ্রব্যে ফাঙ্গাস পড়ে যায়। শুকনো খাবার, যেমন শুকনা মরিচ, কালিজিরা ইত্যাদিতে আর্দ্রতা বা ভেজা ভাব এলে মাঝেমধ্যে কিছু সময়ের জন্য রোদে দিতে পারেন। এ ছাড়া শুকনা খাবারের পাত্রে এক টুকরা ড্রাই সল্ট রেখে দিলে আর্দ্র ভাব কমিয়ে খাবারকে ভালো রাখবে।,আলাদা আলাদা জারে মসলা রাখা ভালো। প্যাকেটে গুঁড়া মসলা সংরক্ষণ করলে তা আধখোলা রাখা উচিত নয়। প্রতিবার ব্যবহারের পর জার ভালোভাবে আটকে রাখতে হবে। কারণ বাতাস মসলার স্বাদ নষ্ট করে।,চালে পোকা ধরার আগেই তাতে কয়েকটি তেজপাতা ধুয়ে ভালো করে শুকিয়ে গরম করে রেখে দিন। এতে পোকা ধরার ভয় থাকে না। যদি আগেই পোকা ধরে গিয়ে থাকে, কিছু শুকনা নিমপাতা এবং শুকনা মরিচ চাল রাখার পাত্রে রেখে দিন। পোকা চলে যাবে। ময়দা ও বেসনের কৌটায় বড় এলাচি রেখে দিলে পোকা চলে যাবে। সুজি থেকে পোকামাকড় দূর করতে লবঙ্গ বা দারুচিনি রাখা যেতে পারে। আটা-ময়দার বাক্সে রাখা যেতে পারে তেজপাতা। এ ছাড়া মসলিনের কাপড়ে লবঙ্গ ও কালো গোলমরিচ বেঁধে আটার বাক্সে রাখতে পারেন।,বর্ষা এলেই লবণ গলে যায়। লবণের বয়ামে কয়েকটি চাল রেখে দিন। লবণ ঝরঝরে থাকবে। এ ছাড়া ধনেপাতা শুকিয়ে গুঁড়া করে বয়ামের নিচে বিছিয়ে দিন। পাত্র অনুযায়ী সিকি ভাগ অংশ গুঁড়া দিয়ে তারপর লবণ রাখুন। লবণ গলবে না। কয়েকটি লবঙ্গ ছড়িয়ে দিতে পারেন লবণের পাত্রে। এটি দীর্ঘদিন ঝরঝরে রাখবে লবণ।,ক্যামেরার যত্ন,বর্ষা মৌসুমে বাতাসে আর্দ্রতার পরিমাণ বেশি থাকায় ক্যামেরার লেন্সে ছত্রাকের সংক্রমণ হওয়ার আশঙ্কা অনেক বেড়ে যায়। এ জন্য ক্যামেরা বা লেন্স বাতাস ঢুকবে না, এমন বাক্সে সিলিকা জেলসহ রাখতে হবে। সিলিকা জেল বাতাসের আর্দ্রতা শোষণ করে ক্যামেরার যন্ত্রাংশকে ছত্রাকের সংক্রমণ থেকে দূরে রাখে।,পোশাকের যত্ন,বর্ষাকালে কাপড়ে, বিশেষ করে সুতি কাপড়ে বৃষ্টির পানি লাগলে এবং তা দ্রুত শুকানো না হলে ছত্রাক পড়ার ভয় থাকে। এ জন্য বৃষ্টির দিনে বাইরে গেলে সুতি কাপড় না পরে জর্জেট বা সিনথেটিক কাপড় পরা উচিত। তবে সুতি কাপড়ে যদি বাইরে যেতেই হয় আর তা বৃষ্টিতে ভেজে, তাহলে যত তাড়াতাড়ি সম্ভব পানিতে ডুবিয়ে ধুয়ে ভালোভাবে নিংড়ে শুকাতে হবে।,অনেক সময় বাইরে সরাসরি রোদে কাপড় শুকানোর সুযোগ থাকে না। এ জন্য ফ্যানের নিচে ভালো করে কাপড় শুকিয়ে নিতে হবে। না হলে স্যাঁতসেঁতে ভাব থেকে কাপড়ে ছত্রাক জন্মাবে।,এই ঋতুতে পোশাককে ছত্রাক থেকে রক্ষা করার সবচেয়ে ভালো উপায় হলো কাপড় ধুয়ে শুকিয়ে ইস্তিরি করে রাখা।,আলমারিতে টানা অনেক দিন কাপড় রেখে দিলে ছত্রাক পড়তে পারে। তাই মাঝেমধ্যে আলমারির কাপড় নাড়াচাড়া করবেন। পারলে আলমারির দরজা কিছুক্ষণ খুলে রাখুন।"
এই বর্ষায় যত্নে থাকুক ফুলগাছ,"গাছের যত্নে একেক মাসে একেক রকম সার দেওয়া ভালো। গাছের জন্য রোদ চাই অন্তত একবেলা। ছাদে রাখতে পারেন। রোদেলা বারান্দাও মন্দ নয়। ,বর্ষায় প্রকৃতি থাকে সবুজ ও সতেজ। বর্ষায়ই ফোটে বেলি, জুঁই, টগর, দোলনচাঁপা, কামিনী আর স্পাইডার লিলি। তালিকায় আরও আছে সুগন্ধি গন্ধরাজ আর রজনীগন্ধা। কাঠগোলাপ, অপরাজিতা, দোপাটি, নয়নতারা, জবাও বর্ষার ফুল। জলজ ফুল শাপলাও ফোটে বর্ষায়। কদম আর বকুলও এই মৌসুমের দারুণ দুটি ফুল। সুগন্ধি এসব ফুলে সহজেই সাজাতে পারেন ঘর। অন্দরে আসবে সজীবতা। দেখাবেও অন্য রকম। ফুলদানি বা বোতলে যেমন কয়েকটি ফুল রাখতে পারেন, তেমনি ফুলের মালাও ঝুলিয়ে দিতে পারেন ঘরের এক কোণে। অফিসের ডেস্কেও রাখতে পারেন ফুল। ফুল কিংবা ফুলের মালা বর্ষার দিনে সাজের অনুষঙ্গ হিসেবেও দারুণ। ব্যাগের হাতলেও ঝুলিয়ে নিতে পারেন ফুলের মালা।,ফুলগাছের যত্ন,এসব ফুলের গাছও বাড়িতে রাখতে পারেন। বাড়ির বাগানে যোগ হবে ভিন্ন মাত্রা। ফলবীথি হর্টিকালচার সেন্টারের উপসহকারী উদ্যান কর্মকর্তা জান্নাতুল মার্জিয়া জানালেন, এসব গাছের যত্নআত্তির নিয়ম।,• দোআঁশ বা বেলে-দোআঁশ মাটি এবং পচা গোবর সমান পরিমাণে মিশিয়ে নিন। এসব গাছের জন্য এ মাটিই উপযুক্ত।,• গাছ লাগানোর সময় সতর্ক থাকুন, যাতে গোড়া নড়ে না যায়। বিশেষত কাটিং থেকে করা চারার ক্ষেত্রে খুব সাবধান থাকতে হবে।,• এসব গাছের জন্য রোদ চাই অন্তত একবেলা। ছাদে রাখতে পারেন। রোদেলা বারান্দাও মন্দ নয়। তবে গাছ লাগানোর পর প্রথম এক সপ্তাহ পর্যন্ত ছাদে, অর্থাৎ পূর্ণ রোদে রাখাই ভালো। এক সপ্তাহ পর বারান্দায় রাখা যেতে পারে। তবে সেখানে খুব একটা রোদ না পেলে সপ্তাহে একদিন সারা দিনের জন্য ছাদে রেখে আসা উচিত।,• এক মাস পর থেকে প্রতি মাসে একবার করে সার দিতে হবে। এ সময় শর্ষের খইল ভেজানো পানি, জৈবসার কিংবা ভার্মিকমপোস্ট—যেকোনো একটি প্রয়োগ করতে পারেন। রাসায়নিক সার ব্যবহার করতে চাইলে বেছে নিন টিএসপি (ট্রিপল সুপার ফসফেট) সার। একটি বড় বা মাঝারি গাছের জন্য ১ চা-চামচ টিএসপিই যথেষ্ট। ছোট আকৃতির গাছের জন্য পরিমাণ কমিয়ে দিন। তবে গাছের যত্নে একেক মাসে একেক রকম সার দেওয়া ভালো। ঘুরিয়ে ফিরিয়ে তাই সব কটিই প্রয়োগ করতে পারেন।,• সারের বিকল্প হিসেবে গাছের পাতায় প্ল্যান্ট গ্রোথ রেগুলেটর স্প্রে করতে পারেন দেড়-দুই মাস অন্তর।,• মাসে একবার পাতায় মাকড়নাশক স্প্রে করা ভালো।,খেয়াল রাখুন,• গাছের গোড়ায় পানি জমতে দেবেন না।,• ফুলদানির পানি তিন দিনের মধ্যেই বদলে দিন।,• বাড়িতে শিশু ও পোষা প্রাণী থাকলে রাসায়নিক সার এবং মাকড়নাশক স্প্রে ব্যবহার থেকে বিরত থাকুন।"
বিছানা–বালিশ কেমন হলে ঘুম ভালো হবে,"ঘুমের জন্য চাই আদর্শ বিছানা-বালিশ। নইলে ঘাড়, পিঠ ও কোমরে ব্যথা হওয়ার আশঙ্কা থাকে।,সারা দিনের ক্লান্তি দূর করে নতুন একটা দিন সতেজভাবে শুরু করার জন্য রাতের ঘুম খুব দরকারি। তবে ঘুমের আয়োজনের ভুলভ্রান্তি হলে তা থেকে কোমরব্যথা কিংবা ঘাড়ব্যথার মতো সমস্যার সৃষ্টি হতে পারে। ঘুমের আয়োজনে প্রথমে আসে বিছানার কথা। তোশক, জাজিম, ফোম—নানা উপকরণে হতে পারে বিছানা। এগুলোর মধ্যে কোনটা স্বাস্থ্যকর? বালিশের আকার ও উচ্চতাও গুরুত্বপূর্ণ। আরও জানতে হবে ঘুমের সঠিক দেহভঙ্গি।,বিছানা-বালিশ এমন হতে হবে, যাতে ঘুম হয় আরামদায়ক। তাই বলে তুলতুলে নরম বিছানায় শোয়া যাবে না, বরং ঘুমাতে হবে শক্ত ও সমান বিছানায়। দৃঢ় বিছানায় দেহের স্বাভাবিক বক্রতা নিশ্চিত হয়। শরীরের ওজনেও বিছানা দেবে যায় না। ঘুমের জন্য চাই আদর্শ বিছানা-বালিশ। নইলে ঘাড়, পিঠ ও কোমরে ব্যথা হওয়ার আশঙ্কা থাকে। স্বাস্থ্যকর ঘুমের অনুষঙ্গ সম্পর্কে নানা পরামর্শ দিলেন ঢাকা মেডিকেল কলেজ হাসপাতালের ফিজিক্যাল মেডিসিন ও রিহ্যাবিলিটেশন বিভাগের সাবেক প্রধান অধ্যাপক সোহেলী রহমান।,যেমন বিছানা চাই,• শোয়ার পর বিছানার কোনো অংশ যাতে দেবে না যায়। শোয়া অবস্থায় কোমর, পিঠ আর ঘাড় একই রেখায় থাকতে হবে।,• শিমুল তুলার তোশক ব্যবহার করা ভালো।,• জাজিম আর তোশক দুটি অনুষঙ্গ একই সঙ্গে ব্যবহার করা যাবে না। হয় তোশক বেছে নিন, নয়তো জাজিম। বক্স খাটে অবশ্য শুধু একটি অনুষঙ্গ ব্যবহার করা মুশকিল। সে ক্ষেত্রে প্রথমে জাজিম বিছিয়ে বক্স খাটের ভেতরের অংশ পূরণ করে নিন। এর ওপর হার্ডবোর্ড বিছিয়ে দিন। এর ওপর পাঁচ ইঞ্চি উচ্চতার একটি তোশক বিছিয়ে নিতে হবে।,• ম্যাট্রেসেও ঘুমাতে পারেন। তবে ভালো মানের ম্যাট্রেস বেছে নিন।,বালিশ-কোলবালিশ,• এমন বালিশ বেছে নিতে হবে, যাতে ঘাড়ের স্বাভাবিক বক্রতা বজায় থাকে। শিমুল তুলার বালিশ ভালো।,• প্রয়োজনের চেয়ে ছোট বালিশ ব্যবহার না করাই ভালো (যেমন সোফার কুশন)।,• বালিশের এক দিকে ঘুমাতে ঘুমাতে দেবে গেলে অপর দিক ব্যবহার করতে পারেন। এভাবে দিক বদল করে বালিশ ব্যবহার করা ভালো।,• বালিশের উচ্চতাও হতে হবে ৫ ইঞ্চি। পাতলা বালিশ ভালো নয়, একাধিক বালিশ ব্যবহারের অভ্যাসও এড়িয়ে চলা উচিত।,চাই স্বাচ্ছন্দ্য,• এমন বিছানা বেছে নেওয়া উচিত, যেখানে হাত-পা ছড়িয়ে আরাম করে শোয়ার জায়গা থাকে; যাতে প্রয়োজনমতো পাশ ফিরে ঘুমানো যায়। অর্থাৎ ঘুম হতে হবে স্বস্তিকর। একেবারে গাদাগাদি করে অনেকে মিলে না ঘুমানো ভালো। শিশু-কিশোরদেরও নির্দিষ্ট বয়সের পর আলাদা বিছানার ব্যবস্থা করে দেওয়া উচিত।,• কাত হয়ে ঘুমানো ভালো।,• কুঁকড়ে নয়, শরীর সোজা রেখে ঘুমান। কোলবালিশ নিলেও এদিকে খেয়াল রাখুন।,• ঘুম ভাঙার পর কনুইয়ের ভর দিয়ে উঠে বসতে হবে, যাতে কোমরে চাপ না লাগে। এবার আয়েশ করে বসে লম্বা করে শ্বাস নিন এবং ছাড়ুন ৫-১০ বার। একবারে লাফ দিয়ে নামবেন না, কোমরে টান লেগে যেতে পারে।,এড়িয়ে চলুন,• ফোমের বিছানায় কিংবা সোফায় শোয়া পরিহার করুন।,• বাতাসের বিছানা-বালিশ ভালো নয়।,• মেঝেতে না শোয়া ভালো, বিশেষত স্থূল ব্যক্তির জন্য। মেঝেতে শোয়া অবস্থা থেকে উঠতে গিয়ে কোমরে চাপ পড়তে পারে।,• নাক ডাকলে, ঘুমের মধ্যে শ্বাসের কোনো সমস্যা থাকলে কিংবা বুক জ্বালাপোড়ার সমস্যা থাকলে চিত হয়ে ঘুমাবেন না।,কখন বদলাবেন,• বিছানার যে জায়গাটায় শোয়া হয়, সেদিক ধীরে ধীরে দেবে যায়। বিছানার স্থানে স্থানে গর্ত হয়ে যায়। যে ধরনের বিছানা ব্যবহার করা হোক না কেন, দু-তিন বছর অন্তর বদলে ফেলুন। বিছানার কোনো দিক বসে গেলে, গর্ত হয়ে গেলে কিংবা শোয়ার পর বিছানার কোনো অংশ দেবে গেলে দুই বছরের আগে তা বদলানোর প্রয়োজন হতে পারে।,• বালিশ বদলাতে হবে এক-দুই বছর অন্তর অন্তর।"
বর্ষায় কীভাবে সাজাবেন খাবার টেবিল,"টানা বৃষ্টির সময় ঘরে তৈরি হয় ভ্যাপসা গন্ধ। মোমবাতি জ্বালালে এ সমস্যা কিছুটা দূর হয়। পাশাপাশি মাছির উপদ্রবও কমে। বাড়তি পাওনা হিসেবে খাবার টেবিলে আনে সুন্দর একটা পরিবেশ।,ঝমঝম বৃষ্টির দিনগুলোতে বাড়ির ভেতরেই বসে আড্ডা আর অনেক সময়ই সেটা খাবার টেবিল ঘিরেই জমে ওঠে। তাই খাবার টেবিলটা হতে হবে পরিপাটি। এ সময় আবহাওয়াটা যেহেতু আর্দ্র থাকে, খাবার টেবিল সাজানোর সময় এমন উপকরণ রাখতে হবে, যাতে কেটে যাবে ভ্যাপসা গন্ধ, স্যাঁতসেঁতে ভাব। যোগ হবে বর্ষার সজীবতা।,গাছ বা ফুল,বর্ষার সময় ঘরে সবুজ যোগ করতে পারলে অন্দরেই চলে আসবে একটুকরা প্রকৃতি। খাবার টেবিলেও থাকতে পারে সেই আমেজ। তবে সেটাও হতে হবে পরিমিত। অনেকে টেবিলে মাটিভর্তি টব পছন্দ না-ও করতে পারেন। পানির মধ্যে রাখা মানিপ্ল্যান্ট সহজ সমাধান। এ ছাড়া প্লাস্টিকের গাছও খারাপ লাগবে না। ফুলদানিতে শোভা পাক গাছের পাতা কিংবা ছাদে রাখা কোনো একটি গাছের ফুল। প্রকৃতির কাছ থেকে ধার করে আনা এই সৌন্দর্যের ওপর আর কিছু হতে পারে না। টেবিলের কেন্দ্রবিন্দু হিসেবেও এটি বেশ ভালো কাজ করবে। পাশাপাশি টেবিলে যোগ করবে রং।,টানা বৃষ্টির সময় ঘরে তৈরি হয় ভ্যাপসা গন্ধ। মোমবাতি জ্বালালে এ সমস্যা কিছুটা দূর হয়। পাশাপাশি মাছির উপদ্রবও কমে। বাড়তি পাওনা হিসেবে খাবার টেবিলে আনে সুন্দর একটা পরিবেশ।,দিন বা রাত, যেকোনো সময়ই মোমবাতি ব্যবহার করা যায়। অনেকে এখন বৈদ্যুতিক মোমবাতি ব্যবহার করেন। ফ্যানের বাতাসেও এ বাতি নিভবে না। তবে এ ধরনের বাতি থেকে শুধু আলো-ছায়ার পরিবেশ পাওয়া যাবে, ভ্যাপসা গন্ধ কাটবে না।,মোমবাতি কোথায় কীভাবে রাখবেন? একদম টেবিলের মধ্যে রাখতে পারেন। তবে খেয়াল রাখুন, খাবার বাটি আদান-প্রদানের সময় যেন অসুবিধা সৃষ্টি না করে। ,মোমবাতি, পাথর, বালু ও কাচ—এই চারটি ভিন্ন উপকরণ একসঙ্গে ভালো কাজ করে। কয়েকটি কাচের জারের ভেতরে মোমবাতি রাখতে পারেন। মোমবাতির চারপাশে থাকতে পারে বালু, অলংকৃত পাথর। টেবিলে কিছু খালি জায়গা থাকলে এই মোমবাতি দিয়ে জায়গা পূরণ করতে পারেন। টেবিলের মাঝখানে এটি সুসাম্য তৈরি করবে। সুন্দর কৌটার ভেতরও অনেক ধরনের মোমবাতি পাওয়া যায় এখন। এগুলোতে সুগন্ধিও যোগ করা থাকে। এমন কিছু রাখলে আলাদা করে আর কিছু করা লাগবে না।,প্লেট, বাটি,এ সময়ের খাবার প্লেট কেমন হবে? এই মৌসুমের জন্য নীল রং আদর্শ, যেকোনো বেলাতেই মানিয়ে যাবে। কমলা, হলুদ, সবুজ রংও বেশ ভালো লাগবে। রাতের জন্য কালো রংটা আলাদা করে রাখুন, জানালেন এসকে ডেকোরের সিইও ও ইন্টেরিয়র ডিজাইনার সাইমুল করিম। তবে টেবিল সাজানোর সময় একঘেয়েমি কাটাতে যেকোনো একটি বা দুটি জিনিসের রং একটু ভিন্ন হতে পারে।,তরকারির একটি বড় বাটির ভেতর ছোট আরেকটি বাটি রাখতে পারেন। সহজেই যোগ হবে বাড়তি সৌন্দর্য। একইভাবে চার্জার প্লেট ব্যবহারেও আসবে ভিন্নতা। এটি প্লেটের নিচে ব্যবহার করা হয়। প্লেটের চেয়ে চার্জারের আকার হয় বড়। চার্জার কারুকাজময় হয়, তবে সাধারণ নকশারও হতে পারে। ,খাবার পরিবেশনের কাজে চার্জার প্লেট ব্যবহার করা উচিত নয়। আনুষ্ঠানিক অনুষ্ঠানে চার্জার প্লেটগুলো একটি সহায়ক ভূমিকা পালন করে। ছিটকে পড়তে পারে অথবা স্যুপের মতো গরম খাবারের তাপ ধরে রাখতে সহায়তা করে। চার্জার প্লেট নির্বাচন করার সময় আপনার থিম এবং অতিথির সংখ্যা উভয়ই বিবেচনা করুন।,টেবিল রানার, ন্যাপকিন,টেবিলে ন্যাপকিন থাকলে মার্জিতভাবে ভাঁজ করে রাখুন। তাজা ফুল ন্যাপকিনে আটকে দিতে পারেন। ন্যাপকিন হোল্ডার ব্যবহার করতে পারেন। এ ছাড়া অতিথিদের প্লেটে বা ছুরির পাশেও সাজিয়ে রাখতে পারেন। ,টেবিলের যেকোনো একটি রঙের সঙ্গে মিলিয়ে ন্যাপকিন রাখুন। টেবিল বড় হলে টেবিল রানার নির্বাচন করুন দিন, রাত, আনুষ্ঠানিক বা ক্যাজুয়াল পরিবেশ অনুযায়ী। পুরো টেবিলজুড়ে থাকা টেবিল ক্লথের ওপর বিছিয়ে দিন টেবিল রানার। ভিন্নতা চলে আসবে। সঙ্গে প্রতিটি প্লেটের জন্য থাকুক ম্যাট। টেবিল রানার বা ম্যাট যে একই হতে হবে, এমনটা নয়। তবে রঙে, নকশায় কিছুটা সামঞ্জস্য থাকতে হবে।"
গরমে ঘর ঠান্ডা রাখার ৩ উপায়,"বাইরে বাতাস কম, এদিকে আবার ফ্যানের হাওয়াতেও লু ভাব। ঘরের দেয়াল, এমনকি বিছানা থেকেও যেন তাপ বের হয়। যে দিনগুলোয় বৃষ্টি হবে না, ঘরের ভেতরে এমন আবহাওয়াই বিরাজ করবে। কঠিন এই পরিস্থিতি থেকে বাঁচার ও ঘর ঠান্ডা রাখার সহজ কয়েকটি কৌশল শেখালেন ইন্টেরিয়র ডিজাইনার গুলশান নাসরিন চৌধুরী। ,কর্পূর বা গোলাপজল,পানির সঙ্গে কর্পূর মিশিয়ে মিশ্রণটি স্প্রে বোতলে ভরে ঘরের পর্দায় স্প্রে করুন। ঘর ঠান্ডা থাকবে। পানির সঙ্গে গোলাপজল মিশিয়েও স্প্রে করা যায়। এতে সুগন্ধ ছড়ানোর পাশাপাশি ঘর গরমেও শীতলবোধ হবে। পর্দাগুলো হালকা ভেজা ভেজা হয়ে থাকলে ফ্যানের বাতাস ঠান্ডা বোধ হয়। আবার ফ্যান না থাকলে বাইরের বাতাসেও ঘর ঠান্ডা থাকে।,মালসায় সাজবে ঘর,মাটির জিনিস কিংবা টবের দোকানে ছোট, বড় ও মাঝারি আকারের মাটির মালসা পাওয়া যায়। এগুলোয় পানি নিয়ে ঘরের কোনায় সাজিয়ে রাখতে পারেন। এতে ভাসমান মোম, ফুল কিংবা গাছ রাখলে দেখতেও সুন্দর লাগবে। তবে এর মূল কাজ কিন্তু ঘর ঠান্ডা রাখা। এই পানি কিন্তু নিয়মিত পাল্টাতে হবে, নইলে আবার ডেঙ্গুর ভয়।,বিছানায় কেমন চাদর,বিছানায় খুব ভারী কাপড়, যেমন সিল্ক, সাটিন, মখমল কিংবা খুব নকশাদার চাদর বেশি তাপ শোষণ করে। আবার গাঢ় রঙের চাদরও সহজেই তাপ আটকে ফেলে। এতে বিছানায় বসলে বা শুলে গরম বোধ হয়। তাই এই প্রচণ্ড গরমে হালকা রঙের সুতি কাপড়ের চাদর ব্যবহার করলে কিছুটা স্বস্তি পাওয়া যাবে।"
রান্নাঘরের কাজে খেয়াল রাখুন এই পাঁচ বিষয়,"রান্নাঘরের সিঙ্কে বাসন ধোয়ার সময় হঠাৎ পানি আটকে গেলে বেশ বিপত্তিতেই পড়তে হয়। খাবারের উচ্ছিষ্ট, চর্বি, সবজির খোসা জমতে জমতে এমন পরিস্থিতির সৃষ্টি হওয়াটা অস্বাভাবিক কিছু নয়। তবে ঈদের ছুটির সময় কিংবা বাড়িতে অতিথি আপ্যায়নের আগমুহূর্তে যদি এমনটা ঘটে, তাহলে দুর্ভোগের আর শেষ থাকে না। রান্নাঘরের কাজে কিছু গাফিলতির দরুনই যে কেবল এমন বিপত্তি বাধে, তা নয়; অসতর্ক মুহূর্তেও ঘটে যেতে পারে মারাত্মক দুর্ঘটনা।,তাই চুলা জ্বালানো, রান্না, বৈদ্যুতিক সরঞ্জাম ব্যবহারসহ গৃহস্থালির প্রতিটি কাজেই যত্নশীল হওয়া প্রয়োজন। ব্যস্ততম মুহূর্তেও এমন কিছু করা উচিত নয়, যা থেকে বিপদ ঘটতে পারে। বাড়ির প্রত্যেক সদস্য এবং গৃহসহায়তা কর্মীকে এসব বিষয় ভালোভাবে বুঝিয়ে দিতে হবে। এমনটাই বলছিলেন ঢাকার গভর্নমেন্ট কলেজ অব অ্যাপ্লায়েড হিউম্যান সায়েন্সের সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক তাসমিয়া জান্নাত।,পানিপ্রবাহের স্থান,সিঙ্কে, কলপাড়ে এবং বেসিনেও এমন কিছু ফেলবেন না, যা পরে পানিপ্রবাহের পথ আটকে দিতে পারে। শাকসবজির খোসা বা আঁশজাতীয় অংশ, মাছের আঁশ, মাংসের চর্বি বা ছোট হাড়, চুল, সুতা—কোনো কিছুই ফেলবেন না এসব স্থানে। ধোয়ার আগে বাসনে লেগে থাকা চর্বি টিস্যু পেপার দিয়ে মুছে নিয়ে বর্জ্যের বালতিতে ফেলে দেওয়া ভালো।,এসব স্থানে পানিপ্রবাহের পথে প্রতি সপ্তাহে অন্তত একবার কুসুম গরম পানি ঢালুন। পানি ঢালার সময়ই লম্বা, শক্ত কাঠি দিয়ে ছিদ্রের ভেতরে বেশ কয়েকবার ধাক্কা দিন। এরপর ডিটারজেন্ট মেশানো কুসুম গরম পানি ঢেলে দিন।,গ্যাস ও জ্বালানির অন্যান্য উৎস,যা কিছু উত্তপ্ত,উত্তপ্ত জিনিস সাবধানে স্পর্শ করুন। গরম জিনিস রাখতে হবে শিশু বা পোষা প্রাণীর নাগালের বাইরে। গরম পাত্র নামানোর সময় গ্যাস বা বিদ্যুতের লাইনে যাতে লেগে না যায়, সেদিকে খেয়াল রাখুন।,বৈদ্যুতিক সরঞ্জাম,ধারালো জিনিস,ধারালো জিনিস শিশু ও পোষা প্রাণীর নাগালের বাইরে রাখুন। এসব জিনিস অল্প সময়ের জন্যও অসাবধানে ফেলে রাখবেন না।,অন্দরের কাজ,ক্যাবিনেট করা, পেরেক ঠোকা ও দেয়ালের পুরুত্ব ভেদ করার মতো যেকোনো কাজ করার আগে ওই ঘরের গ্যাস, পানি ও বিদ্যুতের লাইনের অবস্থান এবং দেয়ালের নকশা সম্পর্কে জেনে নিন। নইলে দুর্ঘটনার আশঙ্কা থাকে।,আরও যা"
"রুনা খানের পছন্দ বারান্দা, টয়ার পছন্দ শোবার ঘর, বাকিদের?","সংগীতশিল্পী শেহতাজ মুনিরা হাশেম ও অভিনয়শিল্পী মুমতাহিনা চৌধুরী টয়া, মাসুমা রাহমান নাবিলা, সুনেরাহ বিনতে কামাল ও রুনা খান জানালেন বাড়িতে তাঁদের প্রিয় জায়গার কথা। ,সবারই বাসায় এমন একটি বা দুটি জায়গা থাকে, যেখানে কাটে দিনের বেশির ভাগ সময়। কর্মব্যস্ত দিন শেষে, বাসায় ফিরে সেই নির্দিষ্ট জায়গায় গেলেই মেলে স্বস্তি। তারকারা নিজ বাসার কোথায় স্বস্তি খোঁজেন? জানিয়েছেন সংগীতশিল্পী শেহতাজ মুনিরা হাশেম ও অভিনয়শিল্পী মুমতাহিনা চৌধুরী টয়া, মাসুমা রাহমান নাবিলা, সুনেরাহ বিনতে কামাল ও রুনা খান।,ছোটবেলা থেকে টাঙ্গাইলে, গ্রামের বাড়িতে প্রকৃতির মধ্যে বেড়ে উঠেছেন রুনা খান। শহরে চলে এলেও পেছনে ফেলে আসতে পারেননি গ্রামের সবুজ-সতেজ দৃশ্যপট। নিজের শহুরে বাসার বারান্দায় তৈরি করেছেন একটুকরা বাগান। নিজের হাতে লাগিয়েছেন প্রতিটি গাছ। হাসনাহেনা, জুঁই, বাগানবিলাস, অপরাজিতা, কৃষ্ণচূড়া ছাড়াও আছে অনেক গাছ; বেশির ভাগই ফুলের। দিনের সমস্ত ব্যস্ততার মধ্যেও গাছগুলোর যত্ন নিতে একদমই ভোলেন না রুনা খান। ,বলেন, ‘আমার বারান্দার বাইরে থেকে ভেতরে গাছ ছাড়া কিছুই দেখা যায় না। আবার ভেতর থেকেও বাইরে গাছ ছাড়া কিছুই দেখার উপায় নেই।’ গাছগুলো তাঁর সন্তানের মতো। এ ছাড়া নিজের বসার ঘরও প্রিয় রুনা খানের। সেখানে রাখা আছে ছোট্ট একটি সোফা। ছুটির দিনগুলোয় সেখানে স্বামী ও মেয়ের সঙ্গে সুন্দর সময় কাটান তিনি। মা-মেয়ে মিলে বই পড়েন কিংবা তিনজন মিলে জমান আড্ডা।,নিজের বিছানাকেই সবচেয়ে আরামের জায়গা মনে করেন অভিনেত্রী মুমতাহিনা চৌধুরী টয়া। বলেন, ‘সারা দিন কাজের পর দিন শেষে নিজের বিছানায় ফিরলে যে শান্তি লাগে, তা বলে বোঝানো যাবে না।’ ,নিজের একান্ত ব্যক্তিগত জায়গায় নিজের মতো করে সময় কাটাতে বেশি স্বাচ্ছন্দ্যবোধ করেন তিনি। টয়ার শোবার ঘরে বিছানা ছাড়াও একটি আরামদায়ক সোফা ও টিভি আছে। সোফায় বসে গান শোনেন। আবার মাঝেমধ্যে টিভি দেখতে দেখতে শোবার ঘরেই রাতের খাবারের পর্বটা সেরে ফেলেন এই অভিনেত্রী।,সম্প্রতি পরিবারের সঙ্গে নতুন বাড়িতে উঠেছেন শেহতাজ মুনিরা হাশেম। পোষা পাখি আর খরগোশও কিন্তু তাঁর পরিবারের গুরুত্বপূর্ণ সদস্য। বিকেলবেলায় নিজের বসার ঘরে তাদের ছেড়ে দেন শেহতাজ। সেখানে পাখিদের উড়ে বেড়ানো, ঘোরাঘুরি দেখে সময়টা বেশ কাটে। ,বসার ঘরে কাচের দেয়াল থাকায় ভেতর থেকেই দেখা যায় বাইরের অসাধারণ শহুরে দৃশ্যপট। শেহতাজ বলেন, ‘আমাদের বাসাটি বেশ ওপরে হওয়ায় গোধূলির সময় আকাশ খুব সুন্দর দেখায়। এটাই আমার প্রিয় জায়গা।’,বিয়ের পর পাঁচ বছর ধরে একটু একটু করে নিজের বাসার সবকিছু সাজিয়েছেন ‘আয়নাবাজি’ সিনেমার নায়িকা মাসুমা রহমান নাবিলা। এখনো থেমে যাননি তিনি। বাসার সবকিছু গোছানো, পরিষ্কার রাখা ছাড়াও জিনিসগুলোর জায়গা বদল করে মাঝেমধ্যে বাসায় নতুনত্ব আনার চেষ্টা করেন। বারান্দায় নিজ হাতে লাগিয়েছেন নানা ফুলের গাছ। সেগুলোর পরিচর্যা করলে নাকি মনের পরিচর্যাও হয়। বারান্দার সামনের বসার জায়গায় বন্ধুদের নিয়ে আড্ডা দিতে কিংবা চা খেতে ভালোবাসেন নাবিলা। ,বাসার প্রতিটি কোনাই খুব যত্ন নিয়ে সাজিয়েছেন এই অভিনেত্রী। বলেছিলেন, ‘নির্দিষ্ট করে একটি প্রিয় জায়গার নাম আমার পক্ষে বলা সম্ভব নয়।’ মন খারাপ হলে কোথায় বসে থাকেন, জানতে চাইলে হেসে বলেন, ‘মন খারাপ হলে তো একটাই জায়গা! সোজা শোবার ঘরে ঢুকে যাই। সেদিন আর বের হই না।’,বাসায় থাকলে খাওয়াটাই শুধু খাবার টেবিলে সারেন ‘ন ডরাই’ সিনেমার নায়িকা সুনেরাহ বিনতে কামাল। বাকি পুরো সময়টা কাটে নিজের রুমে, নিজের বিছানায়। বই পড়তে ভালোবাসেন তিনি। তবে উজ্জ্বল আলোয় নয়। ঘরের ভেতর একান্তে মোম জ্বালিয়ে বই পড়েন। সেখানেই টিভি দেখেন। সুনেরাহ বলছিলেন, ‘জীবনের বড় বড় সিদ্ধান্ত আমি বিছানায় শুয়ে নিই। এটাই আমার সবচেয়ে প্রিয় জায়গা।’"
"বেড়াতে গেলে গাছে পানি দেবে দড়ি, বোতল আর খবরের কাগজ","যে পদ্ধতিই প্রয়োগ করুন না কেন, গাছকে প্রত্যক্ষ সূর্যালোকে রাখবেন না। তা হলে গাছের গোড়ার পানি গাছের কাজে লাগার আগেই বাষ্পীভূত হয়ে যাবে। তাই এমন কোনো জানালার ধারে টবগুলো রাখতে হবে, যেখান থেকে গাছ আলো পাবে কিন্তু রোদ পাবে না।,ঈদের ছুটিতে, অফিসের কাজে বা ঘুরতে বাড়ির বাইরে কোথাও কয়েক দিন থাকার কথা উঠলেই গাছগুলোর জন্য চিন্তা শুরু হয়ে যায়। গাছগুলোর কী হবে, কে পানি দেবে? বেঁচে থাকার জন্য ওরা যে আপনার ওপরই নির্ভরশীল। এ সমস্যার সমাধানও রয়েছে, কয়েকটি উপায়ে আপনিই পানির ব্যবস্থা করে রাখতে পারেন। জানালেন আকিজ কলেজ অব হোম ইকোনমিকসের সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক সুমাইয়া হোসেন। ,অটোমেটিক ইরিগেশন স্পাইক,অটোমেটিক ইরিগেশন স্পাইক হলো একটি বিশেষ ধরনের নল। যাতে পানিভর্তি বোতল যুক্ত করা যায়। বোতলের মুখ খুলে সেখানে ছিপির মতোই ঘুরিয়ে স্পাইকটি লাগানো যায়। এরপর সেটি গাছে পানি দেওয়ার জন্য ব্যবহার করা হয়। বোতলভর্তি পানি স্পাইকের সঙ্গে যুক্ত করে গাছের মাটিতে গেঁথে দিতে হবে। গাছের পাশে স্থাপন করার পর স্পাইকের সঙ্গে যুক্ত নলটি পানি পড়ার জন্য খুলে দিতে হবে। স্যালাইনের মতো মিনিটে কত ফোঁটা পানি চান, তার ওপর ভিত্তি করে নলটি সেট করতে হবে। পানি পড়ার গতির ওপর নির্ভর করে একটি ১ লিটার পানির বোতল খালি হতে ২ থেকে ৬ ঘণ্টা পর্যন্ত সময় লাগতে পারে। গাছের গোড়ায় ফোঁটায় ফোঁটায় পানি দেওয়ার ব্যবস্থাকে বলে ড্রিপ ইরিগেশন সিস্টেম। বড় বড় নার্সারিতে পেয়ে যাবেন এই ইরিগেশন স্পাইক।,দড়ি দিয়ে পানি,ছুটিতে গাছে পানি দেওয়ার জন্য সলতের সাহায্য নেওয়া যেতে পারে। এর জন্য লাগবে বালতি ও পাটের দড়ি। টবের পাশে বালতিতে পানি রাখুন। পাটের দড়ি ভিজিয়ে এর এক প্রান্ত পানিতে ডুবিয়ে রাখুন। অন্য প্রান্তটি টবের মাটির তিন ইঞ্চি ভেতরে পুঁতে দিন। মাটি শুকিয়ে এলে দড়ির সাহায্যে বালতি থেকে পানি টবে চলে আসবে। তবে ঠিকমতো কাজ করছে কি না পরীক্ষা করে নিন। প্রয়োজনে বড় বালতি ব্যবহার করুন।,বোতলের মাধ্যমে পানি,অনেকগুলো গাছে পানির ব্যবস্থা করতে বড় বোতল ব্যবহার করুন। প্লাস্টিকের বড় পানির বোতল নিয়ে মুখে কয়েকটি ফোঁটা করুন। এবার বোতলটি উল্টো করে মাটির এক থেকে দুই ইঞ্চি গভীরে পুঁতে দিন। তার আগে অবশ্যই মাটি ভিজিয়ে নিতে হবে। এই প্রক্রিয়ায় মাটি শুকালেই বোতল থেকে অল্প অল্প করে পানি মাটিতে প্রবেশ করবে।,খবরের কাগজের মাধ্যমে,যেদিন আপনি রওনা দিচ্ছেন, সেদিন খুব ভালো করে গাছগুলোতে পানি দিন। গাছগুলোকে একটা বড় প্লাস্টিক বোলে সাজিয়ে রাখুন। এরপর বেশি করে পুরোনো খবরের কাগজ মুঠো করে নিয়ে পানিতে ভেজান। ভেজা খবরের কাগজের দলা টবগুলোর আশপাশে সাজিয়ে রাখুন। এতে টব থেকে সহজে পানি হারাবে না। বেশ কিছুদিন গাছ তরতাজা থাকবে। ,জেনে নিন,বাড়ির বাইরে থাকাকালীন গাছে পানি দেওয়ার জন্য ওপরের যেকোনো একটি পদ্ধতি বেছে নিতে পারেন। তারপর এই পদ্ধতিতে গাছের পানির চাহিদা মিটছে কি না, দেখে নিন। বাড়িতে থাকাকালীনই পদ্ধতিগুলো পরখ করে দেখে নিন, আপনার গাছের জন্য কোনটা সহায়ক।,যে পদ্ধতিই প্রয়োগ করুন না কেন, গাছকে প্রত্যক্ষ সূর্যালোকে রাখবেন না। তা হলে গাছের গোড়ার পানি গাছের কাজে লাগার আগেই বাষ্পীভূত হয়ে যাবে। তাই এমন কোনো জানালার ধারে টবগুলো রাখতে হবে, যেখান থেকে গাছ আলো পাবে কিন্তু রোদ পাবে না। এই পদ্ধতিতে চার থেকে সাত দিন পর্যন্ত গাছে পানি সরবরাহ করা যায়। গাছ তার নিজের পানি ধারণক্ষমতা বলে আরও তিন দিন হয়তো বাঁচতে পারে। কিন্তু তারও বেশি দিন যদি বাইরে থাকতে হয়, তাহলে গাছের দায়িত্ব কোনো প্রতিবেশী বা বন্ধুকে দিয়ে যাওয়াই ভালো।"
বসার ঘরের অন্দরসাজে যেসব বিষয় বদলানো জরুরি ,"বসার ঘরে আসবাব সাজানোর সময় প্রথমেই খেয়াল রাখুন এগুলোর উচ্চতা ও মাপ। ঘর সাজাতে ফার্নিচার বা আসবাবপত্রের বিকল্প নেই। এই সময়টায় যেহেতু অতিরিক্ত গরম থাকে, তাই আসবাব যত কম ও গোছান থাকবে, ততই বাতাস খেলা করার সুযোগ পাবে।,ঈদ সামনে রেখে নতুন জামাকাপড় কেনার পাশাপাশি সামর্থ্য অনুযায়ী ঘরবাড়িও নতুন করে সাজানোর চেষ্টা করেন সবাই। আর অতিথিরা এসে প্রথমে যেহেতু বসার ঘরেই বসেন, তাই ওই ঘরের ওপরই নজর দেওয়া হয় বেশি। ঘর সাজাতে ফার্নিচার বা আসবাবপত্রের বিকল্প নেই। তার মানে এই নয় যে আসবাবপত্রে ঠাসা থাকবে ঘর, বললেন স্থাপত্যবিষয়ক প্রতিষ্ঠান ডেপথ ওয়ার্কসের প্রধান স্থপতি রওনক উল জিসান। সাজানোর সময় ঘর যতটা সম্ভব ফাঁকা রাখুন। কম আসবাবেই ছিমছামভাবে সাজিয়ে তুলুন ঘর। এই সময়টায় যেহেতু অতিরিক্ত গরম থাকে, তাই আসবাব যত কম ও গোছান থাকবে, ততই বাতাস খেলা করার সুযোগ পাবে। দেখতে চোখও আরাম পাবে আবার ঘরে পর্যাপ্ত জায়গাও থাকবে।,বসার ঘরে আসবাব সাজানোর সময় প্রথমেই খেয়াল রাখুন এগুলোর উচ্চতা ও মাপ। বিশাল আলমারির পাশে যদি ছোট্ট একটি টেবিল রাখেন, একেবারেই মানানসই দেখাবে না। এ জন্য সব ঘরের আসবাবই যেন উচ্চতা অনুযায়ী বেশি বড়-ছোট না হয়, সেদিকে খেয়াল রাখুন। অতিরিক্ত আসবাব রুমকে ছোট বানিয়ে ফেলে। এখনকার ফ্ল্যাটগুলোতে এমনিতেই বসার ঘর বেশ ছোট থাকে। এ ধরনের ছোট বসার ঘরে বড় এবং ভারী কাজের আসবাব একেবারেই মানানসই নয়।,বসার ঘরের দেয়ালে স্ট্রাইপ কিংবা ফুলেল নকশার পেইন্ট করাতে পারেন। এ ছাড়া গাঢ় রঙের ওপর যেকোনো ইলিউশন হতে পারে। এতে ঘরের সৌন্দর্য বাড়ার সঙ্গে সঙ্গে আলোরও পরিবর্তন হবে। ইলিউশন যেকোনো একটি দেয়ালেই ভালো মানায়, তবে চাইলে রঙের সমন্বয় করে দুই দিকের দেয়ালেও করতে পারেন। টিভি ঝোলানোর দেয়ালে ইলিউশন করলে ঘরকে আকর্ষণীয় লাগবে।,বসার ঘরের আবহকে পাল্টে দিতে পারে জানালার পর্দা। প্রতিটি জানালায় পূর্ণদৈর্ঘ্যের উজ্জ্বল রঙের পর্দা ব্যবহার করুন। অতিরিক্ত গরমে সাদা বা হালকা রঙের নেটের পর্দা বসার ঘরে প্রশান্তির আমেজ আনবে। চাইলে ঈদের রাতে শিয়ার, নেট, ব্রাসো ইত্যাদি বিভিন্ন প্রকারের জমকালো পর্দাও জানালায় টানিয়ে দিতে পারেন।,যেকোনো একটি দেয়ালে আয়না, রিদমিক রং, ইলিউশন পেইন্ট, আলোর ভিন্ন ভিন্ন ব্যবহার আপনার ঘরের গভীরতা বাড়াতে পারে। বাসায় বসার আর খাওয়ার ঘর যদি একসঙ্গে হয়, তাহলে নিজের মতো করেই দুটির মাঝে একটু পার্টিশন দিয়ে নিতে পারেন। বুক শেলফ বা কেবিনেটও হতে পারে পার্টিশন।,বসার ঘরের আলোর ব্যবস্থা খুবই গুরুত্বপূর্ণ। ঘরটি কয়েক ধরনের আলো দিয়ে সাজানো যেতে পারে। টেবিল ল্যাম্প, ফ্লোর ল্যাম্প, হ্যাঙ্গিং লাইট দিয়ে একটু চিন্তাভাবনা করে বসার ঘরটি সাজিয়ে নিন। ঘরের লাগোয়া বারান্দা বা ভেন্টিলেটর দিয়েও আলোর ব্যবস্থা করা যায়। একটা পর্যায় পর্যন্ত যত বেশি আলো, তত বেশি প্রাণবন্ত দেখাবে ঘর। ওয়াল পেইন্টিংস, পারিবারিক কোনো ছবি আপনার বসার ঘরের দেয়ালে রাখতে পারেন। এ ধরনের কোনো কিছু দেয়ালে রাখলে স্পটলাইট দিয়ে হাইলাইট করলে ভালো দেখাবে।"
"শাওন খেতে ভালোবাসেন, আর টয়া?","মুমতাহিনা চৌধুরী টয়া ও সায়েদ জামান শাওন। দুজনের পরিচয় দিতে গিয়ে একটু বিপাকেই পড়ে গেলেন উপস্থাপক নীল হুরেজাহান। অভিনয়শিল্পী, মডেল, উপস্থাপক, ভ্লগার—কোনটা রেখে কোনটা বলবেন? কী পরিচয়ে দর্শকদের সামনে তাঁদের উপস্থাপন করবেন? তবে অন্য যত পরিচয়ই থাকুক না কেন, এবার এই তারকা দম্পতিকে রন্ধনশিল্পী হিসেবেও পাওয়া গেল।,‘হাতিল কিচেন কেবিন’ অনুষ্ঠানে উপস্থাপক নীল হুরেজাহানের সঙ্গে টয়া-শাওন তৈরি করেছেন ‘হাড়িয়ালি কাবাব’। অনুষ্ঠানটি একযোগে প্রচারিত হয় প্রথম আলো ডটকম, প্রথম আলো ইউটিউব চ্যানেল ও ফেসবুক পেজে।,‘নীল আমার খুব পছন্দের উপস্থাপক। তাই তাঁর আমন্ত্রণে কোনো চিন্তাভাবনা না করেই চলে আসা যায়। কিন্তু রান্নার অনুষ্ঠানে এসে তো টেনশনই হচ্ছে...,’ অনুষ্ঠানের শুরুতেই বলেন শাওন।,দুজনকে ধন্যবাদ জানিয়ে নীল বলেন, ‘মোটামুটি যাদের ইচ্ছা এবং আগ্রহ আছে, তারাই রান্না করতে পারবে। রান্না খুব কঠিন কোনো বিষয় নয়।’,নীলের অভয়বাণী শুনে আশ্বস্ত হন চা-কফি আর ডিম ভাজায় অভিজ্ঞ এবং রান্না সম্পর্কে মোটামুটি ধারণা থাকা টয়া আর শাওন। শুরু করেন হাড়িয়ালি কাবাব তৈরির প্রস্তুতি। তিনজনের গল্প-আড্ডায় চলতে থাকে রান্না।,গল্পের শুরুতেই জানা গেল, টয়া-শাওন কখনো আলাদাভাবে রান্না করেন না। দুজন একসঙ্গেই রান্নাঘরে ব্যস্ত থাকেন। তবে তখন সেখানে রান্নার চেয়ে বেশি দুষ্টুমিই হয় বলে জানান টয়া।,রান্না এবং আড্ডার মধ্যেই উপস্থাপক নীল দুই অতিথিকে জানান, এত সুন্দর পরিপাটি রান্নাঘর পুরোটাই হাতিলের তৈরি। শুনে টয়া বলেন, ‘হাতিলের ফার্নিচার আমার খুবই ভালো লাগে। কারণ, হাতিলের ফার্নিচারগুলো নকশা খুবই সুন্দর।’,অহেতুক অনেক জিনিসপত্র দিয়ে কিচেন বড় করা বা কিচেনে বেশি আসবাব ব্যবহার করা টয়ার অপছন্দ। কথার মাঝেই হাতিল কিচেন কেবিনটি ঘুরে ঘুরে দেখছিলেন শাওন। স্বামীর প্রশংসা করতে গিয়ে টয়া বলেন, ‘শাওনের সেন্স ভালো, চাইলেই ভালো ভালো রান্না করতে পারে। তবে শাওন রান্না করে খাওয়ার চেয়ে প্রিয়জনের যত্ন করে রান্না করা খাবার খেতেই বেশি পছন্দ করে। কারণ শাওন খেতে খুব ভালোবাসে।’,রান্না যখন করা হচ্ছে, তখন আলোচনায় তো কিচেনের প্রসঙ্গ আসবেই। নীল বলেন, ‘এখন দুই ধরনের কিচেনের প্রচলন বেশি। একটি ড্রাই কিচেন, আরেকটি ওয়েট কিচেন।’,নীলের কথার সঙ্গে যোগ করেন টয়া, ‘বর্তমানে কিচেনগুলো অনেক বেশি সাজানো-গোছানো থাকে। কারণ এলোমেলো রান্নাঘরে রান্না করতে কারওই ভালো লাগে না।’,গল্প-আড্ডায় শেষ হয় রান্না। কেমন হলো হাড়িয়ালি কাবাব? স্বাদ নিতে নিতে উপস্থাপক নীল শাওনের কাছে জানতে চান, হাতিলের কিচেনটা কেমন লেগেছে?‘আমার বাসায় যদি নতুন করে কোনো কিচেন তৈরি করি, তাহলে অবশ্যই হাতিলের তৈরি এই কিচেনের মতো বানাব,’ বলেন শাওন।,আর টয়ার মতে, ‘সিম্পল ইজ দ্য বেস্ট। রান্নাঘরে ঢুকে যেন মনে না হয় আমি নিশ্বাস নিতে পারছি না। কেউ যদি সুন্দর ও পরিপাটি কিচেনে রান্না করে, তাহলে টেস্টও বদলে যায়।’"
ফ্রিজও সাজিয়ে রাখতে হবে যে কারণে,"বাড়ির সবচেয়ে প্রয়োজনীয় জিনিসগুলো মাঝেমধ্যে থাকে সবচেয়ে অনাদরে, অগোছালোভাবে। ফ্রিজও অনেকটাই সে রকম। অন্দরসজ্জায় ফ্রিজের স্থান নির্বাচন বেশ গুরুত্বপূর্ণ। ফ্রিজের ভেতরের এবং বাইরের সাজও হতে হবে পরিপাটি। ,ফ্রিজ ছাড়া শহুরে অন্দর যেন কল্পনাই করা যায় না। রুচি আর সৌন্দর্যবোধ বজায় রেখে কীভাবে ফ্রিজের দরজা, হাতল আর ওপরের অংশ মনের মতো করে সাজাবেন, পরামর্শ দিলেন রেডিয়েন্ট ইনস্টিটিউট অব ডিজাইনের প্রধান ও ইন্টেরিয়র ডিজাইনার গুলশান নাসরীন চৌধুরী। ,রংবেরঙের ফ্রিজ,বাড়ির সবচেয়ে প্রয়োজনীয় জিনিসগুলো মাঝেমধ্যে থাকে সবচেয়ে অনাদরে, অগোছালোভাবে। ফ্রিজও অনেকটাই সে রকম। অন্দরসজ্জায় ফ্রিজের স্থান নির্বাচন বেশ গুরুত্বপূর্ণ। ফ্রিজের ভেতরের এবং বাইরের সাজও হতে হবে পরিপাটি। ছোট অন্দরে গাঢ় রঙের ফ্রিজ না রাখাই ভালো; ফুলেল কিংবা বাহারি নকশা করা ফ্রিজও ছোট অন্দরের জন্য নয়। এসব ফ্রিজে অন্দরকে আরও সংকীর্ণ দেখায়। প্রশস্ত অন্দরে এমন নকশার ফ্রিজ বেছে নিতে পারেন, যা অন্যান্য অনুষঙ্গের মাঝে মানানসই। অন্যদিকে, সাদা, চাপা সাদা কিংবা অন্য কোনো হালকা রঙের ফ্রিজের সুবিধা হলো, এমন রঙের কারণে অন্দরটাকে তুলনামূলক বড় দেখায়। তা ছাড়া হালকা রঙের ওপর ময়লা হলে সহজেই চোখে পড়ে, এ কারণে অল্পতেই পরিষ্কার করে ফেলা যায়। ময়লা জমে যাওয়ার আশঙ্কা থাকে না। ,কোথায় রাখবেন,কাজের সুবিধামাফিক ফ্রিজের জায়গা নির্ধারণ করুন। এমনিতে সাধারণত খাবারঘরেই ফ্রিজ রাখা হয়। রান্নাঘরটা বড়সড় হলে সেখানেও রাখা যায়। অনেক বাসায় একাধিক ফ্রিজও থাকে। আবার কোনো বাসায় থাকে আলাদা ডিপ ফ্রিজ। একাধিক ফ্রিজ থাকলে করিডর বা কোনো আলাদা কোণকে কাজে লাগাতে পারেন। তবে এমন কোথাও না রাখাই ভালো, যেখানে রাখা হলে দরজা খোলামাত্রই ফ্রিজের ভেতরটা অতিথির চোখে পড়বে। আবার এমন কোথাও রাখা ঠিক নয়, যাতে ফ্রিজ থেকে কিছু বের করে অতিথির বসার ঘর কিংবা খাবার জায়গার সামনে দিয়ে রান্নাঘরে যেতে হয়। করিডর বা কোনো কোণে ফ্রিজ রাখলে সেটিও ব্যবহার অনুসারে খাবারঘর বা রান্নাঘরের কাছাকাছি রাখুন। একাধিক ফ্রিজের ক্ষেত্রেও স্থান বরাদ্দের সময় কাজের সুবিধাটাই খেয়াল রাখুন। খাবারঘরের ফ্রিজ থেকে খাবার বের করে টেবিলে পরিবেশন করা সুবিধাজনক, প্রয়োজনে মাইক্রোওয়েভ ওভেনে গরমও করে নেওয়া যায়। তাই রান্না করা খাবার, খাবার পানি, পানীয়, ফলমূল, আইসক্রিম ও মিষ্টান্ন রাখতে পারেন খাবারঘরের ফ্রিজে। আর রান্নাঘরে ফ্রিজ রাখা হলে সেটিতে রাখুন কাঁচা খাবার। ডিপ ফ্রিজও রান্নাঘরে রাখতে পারেন।,যে ভিত্তির ওপর ফ্রিজ রাখা হবে, ফ্রিজের রং কিংবা অন্দরের দেয়ালের রঙের সঙ্গে মিল রেখে সেটির রং বেছে নিন। ফ্রিজ কোম্পানির নির্দেশনামাফিক দেয়াল থেকে ৪-৬ ইঞ্চি দূরে স্থাপন করুন ফ্রিজ। জানালার কাছে রাখবেন না।,ফ্রিজের সাজ,ফ্রিজের দরজায় লাগাতে পারেন বাহারি ফ্রিজ ম্যাগনেট। নিজের দেশের কৃষ্টি-ঐতিহ্য কিংবা ভিনদেশে ভ্রমণের স্মৃতি থাকতে পারে ম্যাগনেটে। নবদম্পতির ভালোবাসার চিহ্নও থাকতে পারে। গুরুত্ব পায় শিশুর পছন্দও। খাবার আকৃতির ম্যাগনেটও মানানসই।,দরজার হাতলকভার, ফ্রিজের ওপরকার কভার প্রভৃতির ক্ষেত্রে আশপাশের অন্যান্য অনুষঙ্গের প্রতি খেয়াল রাখুন। খাবার টেবিলে, চেয়ারের কভারে কিংবা পর্দায় হয়তো গ্রামীণ চেক ব্যবহার করা হয়েছে, এ ক্ষেত্রে ফ্রিজের দরজার হাতল বা ওপরকার কভারের জন্যও গ্রামীণ চেকই বেছে নিন। রঙেও মিল রাখুন।,হাতলে কভার তো থাকেই, অনেকে ছোট তোয়ালেও ঝুলিয়ে রাখেন। ফ্রিজ থেকে কিছু বের করার পর প্রয়োজনে হাত মুছে দরজা আটকানো যায়। তোয়ালেটার প্রিন্টে থাকতে পারে নানা রকম ফল।,লম্বা ফ্রিজ বা ডিপ ফ্রিজের ওপরের অংশে কভার বিছিয়ে ফুলদানি রেখে কৃত্রিম ফুল সাজিয়ে দিতে পারেন। নিচু ডিপ ফ্রিজ হলে কৃত্রিম ফলের ঝুড়িও রাখতে পারেন। তবে নিচু ডিপ ফ্রিজের ওপরের ঢাকনাটা খুলতে হয় বলে সেখানে বেশি জিনিস বা ভারী জিনিস রাখা যাবে না। এখানে সাজানো জিনিস বারবার নামিয়ে কোথায় রাখবেন, সেটিও বিবেচ্য। ,ফ্রিজ রান্নাঘরে রাখা হলে ওপরের কভারটা প্লাস্টিক–জাতীয় উপকরণের হলে ভালো, প্রয়োজনে যা ঘষে ধুয়ে পরিষ্কার করা যায়। অন্য কোথাও রাখা হলে কাপড় ও ক্রুশকাঁটার কভার দিতে পারেন। কেবল ক্রুশকাঁটার কভারে অবশ্য ফ্রিজের ওপর ধুলা পড়ার ভয় থাকে।,কোনো ফ্রিজের ওপরেই কাচের জিনিস, তরল কিংবা অন্য কোনো বৈদ্যুতিক সামগ্রী রাখা যাবে না। প্রাকৃতিক গাছ বা ফুল বর্জনীয়।,মনে রাখতে হবে,ফ্রিজের ভেতর-বাহির নিয়মমাফিক পরিষ্কার করার বিকল্প নেই। ফ্রিজের বাইরেটা সাবান–পানি দিয়ে পরিষ্কার করলে অল্প অল্প অংশ শেষ করে সঙ্গে সঙ্গেই পরিষ্কার পানি দিয়ে মুছে ফেলুন, যাতে সাবান-পানি শুকানোর সুযোগ না পায়। নইলে সাবানের দাগ বসে যাবে।,কয়েক স্লাইস লেবু বা শসা একটি খোলা বাটিতে করে ফ্রিজে রেখে দিলে দুর্গন্ধ হয় না। তা ছাড়া খাবার রাখতে বায়ুরোধী পাত্র এবং অ্যালুমিনিয়াম ফয়েল পেপার ব্যবহার করতে পারেন। শুধু ফ্রিজের বাইরের অংশ নয়, ভেতরটাও সাজিয়ে–গুছিয়ে রাখুন।"
‘দেখেই মনে হচ্ছে ভালোবাসার কিচেন’,"পরিবারের সবার জন্য খাবার আয়োজন করতে দিনের অনেকটা সময় গৃহিণীদের রান্নাঘরেই কেটে যায়। তাই রান্নাঘরটি যদি হয় ছিমছাম, সুন্দর আর হাতের নাগালেই থাকে প্রয়োজনীয় সবকিছু—তখন রান্না হয়ে ওঠে সহজ ও উপভোগ্য।, এমনই দৃষ্টিনন্দন ও গোছানো একটি রান্নাঘরে নিজেদের প্রিয় ‘সিচুয়ান বিফ’ তৈরি করলেন অভিনয়শিল্পী-দম্পতি মীর সাব্বির ও ফারজানা চুমকি। তবে সেটা নিজেদের বাসায় নয়, ‘হাতিল কিচেন কেবিন’ অনুষ্ঠানে। যেটি একযোগে প্রচারিত হয় প্রথম আলো ডটকম, প্রথম আলো ইউটিউব চ্যানেল ও ফেসবুক পেজে।, অনুষ্ঠানটি উপস্থাপনা করেন নীল হুরেজাহান। শুরুতেই কুশল বিনিময়ের পর হাতিলের কিচেনটি সম্পর্কে জানতে চান নীল। উত্তরে ফারজানা চুমকি জানান নিজের ভালো লাগার কথা। মীর সাব্বির যোগ করেন, ‘দেখেই মনে হচ্ছে এটি ভালোবাসার কিচেন।’, ‘রান্নাঘরে কার বেশি থাকা হয়?’ প্রশ্নটি শেষ না হতেই মীর সাব্বির বলে ওঠেন, ‘চুমকির।’,মুচকি হেসে নীল বলেন, ‘মীর সাব্বিরের কি রান্নাঘরে যাওয়া হয় মাঝেমধ্যে? ও একদমই রান্নাঘরে যায় না’, কিছুটা অনুযোগের সুরেই বলেন চুমকি।,এবার মীর সাব্বির কিছুটা দ্বিমত পোষণ করেন, ‘একদমই যাই না, কথাটা ঠিক নয়। মাঝেমধ্যে যাওয়া হয়। তবে রান্না করতে নয়…।’,চুমকি বলেন, ‘কী কী রান্না হচ্ছে সেটা দেখতে আর আমি কেমন রান্না করছি, সেটা টেস্ট করতেই মূলত ও রান্নাঘরে যায়।’,চুমকির হাতের রান্না করা গরুর মাংস খেতে পছন্দ করেন মীর সাব্বির। তথ্যটা জানার পর নীল বলেন, ‘তাহলে হাতিল কিচেন কেবিনে আজ আমরা গরুর মাংসই রান্না করব।’,গরুর মাংস ছাড়াও আলুভর্তা, ডিম ভাজি আর ডাল-ভাত খেতে ভালোবাসেন মীর সাব্বির। তাই তিনজনই প্রস্তুতি নেন ‘সিচুয়ান বিফ’ রান্না করার। এরই মধ্যে রান্নাঘরের চারপাশটায় চোখ বুলিয়ে মীর সাব্বির ও চুমকি জানান, হাতিলের ফার্নিচারের রং ও ডিজাইন খুব সুন্দর ও রুচিসম্মত। যাঁরা নতুন ফ্ল্যাট বানাবেন বা কিনবেন, তাঁদের জন্য হাতিলের এমন কিচেন পারফেক্ট হবে বলে দুজনের অভিমত।,এরপর সিচুয়ান বিফ তৈরির উপকরণগুলো সম্পর্কে একে একে বলতে থাকেন নীল। তিনজন ব্যস্ত হয়ে যান রেসিপিটি তৈরিতে। রান্না আর গল্প একসঙ্গে চলতে থাকে।,নীল জানতে চান, ‘সংসার তো হয় দুজনের। কিন্তু বিয়ের পর শুধু স্ত্রীরাই কেন রান্নাঘর সামলাবে?’,নীল ও চুমকি—দুজনেরই দৃষ্টি চলে যায় মীর সাব্বিরের দিকে। অনুষ্ঠানে একমাত্র পুরুষ সদস্য হিসেবে বাধ্য হয়েই উত্তরটা দেন সাব্বির, ‘বিয়ের পর অনেক স্বামীও কিন্তু রান্না করে। তবে সেটা স্ত্রীরা ভুলে যায়। যেমন আমার বিষয়টা চুমকি ভুলে গেছে!’চুমকি অবাক হয়ে বলেন, ‘ও মাই গড! তোমাকে রান্নাঘরে দেখেছি, তবে সেটা এক বা দুই দিনের বেশি হবে না।’,কথোপকথনেই বোঝা যায়, রান্নার ব্যাপারে সাব্বিরের আগ্রহ কতটুকু। তাই তাঁকে নীল বলেন, ‘ভাইয়া, আপনি চাইলে চেয়ারে গিয়ে বসতে পারেন।’,প্রস্তাবটা সঙ্গে সঙ্গে লুফে নেন সাব্বির। অনুষ্ঠানের সেটে থাকা হাতিলের সুন্দর একটা উঁচু চেয়ারে বসে রান্না দেখতে থাকেন তিনি। বলেন, ‘ছোটবেলায় যখন মা রান্না করতেন, তখন শেষের দিকে খাবার চেখে দেখতাম আমি। সেই অভ্যাস আমার এখনো আছে।’,সাব্বিরের কথায় হেসে সায় দেন চুমকি। এরই মধ্যে শেষ হয় সিচুয়ান বিফ রান্না। যথারীতি মীর সাব্বিরই প্রথম রেসিপিটি চেখে দেখার দায়িত্ব পালন করেন।,সাব্বির জানতে চান, ‘আচ্ছা, যিনি রান্না করেন, তার কি খাবারের আগ্রহ কমে যায়?’উত্তর দেন নীল, ‘এ কথাটা অনেকেই বলেন, তবে আমার ক্ষেত্রে কখনো এমনটা হয়নি। আমি নিজে রান্না করতে ও খেতে ভালোবাসি।’,এরপর শুরু হয় খাওয়ার পর্ব। খেতে খেতেই রেসিপিটির স্বাদ নিয়ে নিজেদের মত দেন অতিথিরা। সঙ্গে চলতে থাকে তিনজনের পেশাগত কাজ ও ব্যস্ততার গল্পও।"
সাদা আসবাবের যত্ন নেবেন কী করে,"বাড়ির অন্দরের রং এবং অন্দরসজ্জার সঙ্গে মিলিয়ে এখন তৈরি হচ্ছে নানা রঙের আসবাব। এর মধ্যে সাদা রঙের আবেদনই যেন বেশি। যেকোনো রং এবং যেকোনো ধরনের অন্দরসজ্জার সঙ্গে মিলে যায় সাদা আসবাব। সাদা রঙের এসব ফার্নিচার সাধারণত কাঠ বা বোর্ডের ওপর রং করা হয়। একে বলে ডকু করা। সাদা আসবাব অন্দরে সহজেই স্নিগ্ধ ভাব ফুটিয়ে তুলতে পারে। কিন্তু সাদা রং সহজেই ময়লা হয়ে যায়। তাই এসব আসবাবের জন্য প্রয়োজন বিশেষ যত্ন এবং রক্ষণাবেক্ষণ। বলছিলেন স্থাপত্যবিষয়ক প্রতিষ্ঠান ডেপথ ওয়ার্কস-এর প্রধান স্থপতি রওনক উল জিসান। ,স্থপতি রওনক উল জিসান জানান, একটু সাবধানতা অবলম্বন করলে সাদা আসবাব অনেক দিন থাকবে নতুনের মতো। সাদা আসবাবের ক্ষেত্রে কোনো প্রকার দাগ লাগার পর নয়, বরং দাগ যাতে না লাগে, সেদিকে বিশেষ খেয়াল রাখতে হবে। আসবাবে দাগ লাগার সঙ্গে সঙ্গেই ব্যবস্থা নিতে হবে। ,• সাদা আসবাব পরিষ্কার রাখতে তৈরি করতে পারেন একটি ‘ইমার্জেন্সি ক্লিনিং কিট’। যার মধ্যে থাকতে পারে দুটি নরম সুতির পাতলা কাপড়, স্প্রে বোতলে পানি মেশানো কোমল সাবান, হ্যান্ড স্যানিটাইজার ইত্যাদি জিনিস। যাতে যখনই ময়লা পড়বে, সঙ্গে সঙ্গে ব্যবস্থা নিতে পারেন। ছোট কোনো বেতের ঝুড়িতে এগুলো রাখতে পারেন, তাহলে দেখতেও ভালো লাগবে। ,• সাদা আসবাব পরিষ্কার করার জন্য কয়েকটি ধাপ অনুসরণ করতে হবে। প্রথমে নরম সুতি কাপড় দিয়ে ধুলো সরিয়ে ফেলতে হবে। তারপর সাবান পানি দিয়ে মুছে, ভেজা কাপড় দিয়ে মুছতে হবে। সবশেষে পরিষ্কার শুকনো কাপড় দিয়ে মুছে নিতে হবে। এই পুরো প্রক্রিয়াটিই করতে হবে খুব দ্রুত। ,• ডকু করা আসবাব সরাসরি সূর্যের আলো থেকে সব সময় দূরে রাখতে হবে। অতিরিক্ত তাপ রং ও টেক্সচার—দুটোই নষ্ট করে। খাবার টেবিলেও কখনোই সরাসরি গরম কিছু রাখা যাবে না। টেবিল ম্যাট বিছিয়ে তারপর গরম খাবার রাখতে হবে।,• সাদা আসবাবে প্রতি মাসে নিতে হবে বিশেষ যত্ন। এক কাপ সাদা ভিনেগারের সঙ্গে দুই কাপ কুসুম গরম পানি মিশিয়ে নিতে হবে। এই পানিতে পরিষ্কার পাতলা কাপড় ভিজিয়ে পুরো ফার্নিচার মুছে নিতে হবে।,• ডকু করা আসবাব কখনোই তারপিন বা কেরোসিনজাতীয় তেলের সংস্পর্শে আনা যাবে না।,• যদি সাদা আসবাবে কলমের দাগ পড়ে তাহলে কিছুক্ষণ টুথপেস্ট দিয়ে রাখুন। তারপর ভেজা কাপড় দিয়ে মুছে নিন। দাগ উঠে যাবে। ,• সাদা আসবাবে অনেক সময় শেওলা পড়ে কালো দাগ পড়ে যায়। সাদা ভিনেগার দিয়ে মুছে নিলে এই দাগ দূর হয়ে যাবে। ,• আমাদের দেশের আবহাওয়া এবং অতিরিক্ত ধুলাবালুর কারণে সাদা আসবাব ময়লা হবেই। তাই খুব বেশি ময়লা বা রং নষ্ট হয়ে গেলে আবার রং করিয়ে নিন। শখের আসবাব আবার নতুনের মতো চকচকে হয়ে উঠবে। "
পুরোনো আসবাবের সঙ্গে মিলিয়ে কিনতে হবে নতুন আসবাব,"দুই ধারার আসবাবের মিশেলে ঘর সাজানো যায়। তবে দরকার সৃজনশীল পরিকল্পনা।,শাহনুমা শারমিন বিয়ের পর দীর্ঘদিন ধানমন্ডির একটি বাড়িতে ভাড়া থেকেছেন। তবে পরিবার বড় হওয়ায় কিছুদিন আগে বাসা বদল করেছেন। আগের বাসাটি তিনি সাজিয়েছিলেন বিয়ের সময়ের ভারী কারুকাজ করা আসবাবে। শাহনুমা জানান, নকশা পুরোনো হলেও আগের প্রতিটি আসবাবের সঙ্গে জড়িয়ে আছে অনেক আবেগ। তাই এগুলোকে বাদ দিতে চান না, বরং এর সঙ্গে কিছু নতুন আসবাব যোগ করার ইচ্ছা আছে।,অন্দর সাজাতে কারও পছন্দ ভারী কারুকাজের পুরোনো আসবাব, কারও আবার একেবারে হালের মিনিমাল বা হালকা নকশার আসবাব। আবার দুই ধারার মিশেলও গৃহসজ্জার ট্রেন্ডে আছে। তবে মিশ্র আসবাবে ঘর সাজাতে দরকার সৃজনশীল পরিকল্পনা।,পুরোনো ও নতুন আসবাব মিলিয়ে ঘর সাজাতে চাইলে বেশ কয়েকটি বিষয়ের ওপর গুরুত্ব দিয়েছেন অন্দরসজ্জা প্রতিষ্ঠান চতুষ্কোণের পরিচালক কান্তা কবির। দুই ঘরানার আসবাবের মধ্যে যেকোনো একটি সাদৃশ্য থাকা জরুরি।,এখনকার আসবাবে বার্নিশ রং ছাড়াও সাদা, ঘিয়ে, খয়েরি, হালকা হলুদ, গোলাপি, নীল, রূপালি, সোনালি রং ট্রেন্ডি। অন্যদিকে সাবেকি ধারার আসবাবে কালচে রংয়ের ব্যবহারই বেশি দেখা যায়। সে ক্ষেত্রে দুই ধারার রঙের বৈপরীত্য কমাতে হবে। এ জন্য পুরোনো আসবাবের রং কিছুটা হালকা করা হবে ভালো সমাধান।,ঘরের কোথায় কোন আসবাব রাখা হচ্ছে, তা–ও বেশ গুরুত্বপূর্ণ। দুই ধরনের আসবাব এক ঘরে রাখলে পুরোনো আসবাব এক কোনায় রাখা ভালো। এতে তা খুব বেশি নজরে আসবে না। পুরোনো আসবাবের বদলে বরং নতুন আসবাবের ওপর কৃত্রিম আলো ব্যবহার করতে পারেন। পুরোনো আসবাবে হ্যান্ড পেইন্টও করতে পারেন।,ফোম, রঙিন কাপড় ব্যবহার করা আধুনিক আসবাবে ঘর সাজাতে চাইলে পুরোনো আসবাবেও কিছুটা পরিবর্তন আনা জরুরি। পুরোনো চেয়ার, সোফার হাতল ও পায়ায় ফোমের ওপর রঙিন কাপড় দিয়ে পরিবর্তন আনা সম্ভব।,নতুন ও পুরোনোর ফিউশনও করতে পারেন। খাবার টেবিলের পায়া অপরিবর্তিত রেখে টেবিলের ওপরে কাঠের বদলে মার্বেল পাথর ব্যবহার করতে পারেন।,পুরোনোর সঙ্গে আধুনিক আসবাবে ঘর সাজানোর ইচ্ছা থাকলেও বাজেট নিয়ে অনেকেই দুশ্চিন্তায় থাকেন। ইকুয়েটেড মান্থলি ইনস্টলমেন্ট (ইএমআই) কিন্তু হতে পারে বাজেট সমস্যার সমাধান। হাতিল, বহু, ঈশোর মতো অনেক আসবাব প্রতিষ্ঠান থেকে ইএমআই পদ্ধতিতে কেনা যাবে পছন্দের আসবাব। সে ক্ষেত্রে অবশ্যই থাকতে হবে নির্দিষ্ট কিছু ব্যাংকের ক্রেডিট কার্ড।,হাতিলের পরিচালক সফিকুর রহমান জানান, হাতিলে অনেক বছর আগে থেকেই রয়েছে ইএমআই সুবিধা। বর্তমানে বাড়তি বাজারদরের কারণে ইএমআই-এর ব্যবহার বেড়েছে। হাতিলে মোট ২১টি ব্যাংকের ক্রেডিট কার্ড দিয়ে ক্রেতারা কোনো সুদ ছাড়াই আসবাব কেনাকাটা করতে পারবেন। ৩ মাস, ৬ মাস , ৯ মাস ও ১২ মাসের ইএমআই সুবিধা মিলবে। তবে ১২ মাসের ইএমআই সুবিধা থাকছে নির্দিষ্ট ১২টি ব্যাংকের কার্ড ব্যবহারকারীদের জন্য। আসবাব কেনাকাটায় ক্রেতারা ৬ ও ৯ মাসের ইএমআই সুবিধাই বেশির ভাগ ক্ষেত্রে নিয়ে থাকেন। তবে এখন অনেকে ১২ মাসের কিস্তিও বেছে নেন। এতে কমে যায় কিস্তির টাকার পরিমাণ এবং অল্প অল্প করে পরিশোধের সময়ও পাওয়া যায়। হাতিলে সব ধরনের আসবাব কেনাকাটাতেই ইএমআই সুবিধা দেওয়া হয়। তবে সর্বনিম্ন ১০ হাজার টাকার কেনাকাটা করতে হবে।,আসবাব প্রতিষ্ঠান বহু থেকে যেকোনো আসবাব কেনাকাটায় পাওয়া যাবে ইএমআই সুবিধা। বহুর সেলস এক্সিকিউটিভ পপি আক্তার জানান, বহুতে ৩, ৬ ও ১২ মাসের ইএমআই সুবিধা রয়েছে। তবে সিটি ব্যাংক ও ইবিএল ব্যাংকের ক্রেডিট কার্ড ব্যবহারকারীরাই কেবল এই সুবিধা পাবেন। নির্দিষ্ট সময়সীমার মধ্যে বিনা সুদে কিস্তিতে মূল্য পরিশোধের সুযোগও থাকছে। এ ছাড়া ইএমআই পাওয়ার জন্য বহু থেকে কোনো সর্বনিম্ন পরিমাণ টাকার কেনাকাটা করার প্রয়োজন নেই। এখান থেকে যেকোনো ঘরানার ১টি বা ২টি আসবাব কিনেও এই সুবিধা পাওয়া যাবে।"
এসিতেও ঠান্ডা হচ্ছে না ঘর? জেনে নিন ভুল হচ্ছে কোথায় ,"১৫০ বর্গফুটের ঘরে যদি দেড় টনের পরিবর্তে ১ টনের এসি লাগানো হয়, তবে স্বাভাবিকভাবেই তা রুম ঠান্ডা করতে পারবে না।সঠিক পরিমাণ বিদ্যুৎ সরবরাহ না পেলে এসি সঠিকভাবে কাজ করে না। এমনই নানা বিষযের ওপর নির্ভর করে ঘরের ঠান্ডা কম–বেশি হওয়া,প্রচণ্ড দাবদাহে গরমের হাত থেকে বাঁচতে কম–বেশি সব বাড়িতেই এখন লাগানো হচ্ছে এয়ারকন্ডিশনার বা এসি। কিন্তু সেই এসি যদি ঘর ঠান্ডা করতে না পারে কিংবা শীতল বাতাসের বদলে বের হয় উষ্ণ বাতাস, তাহলে? চলুন কারণগুলো জেনে নেওয়া যাক। ,১. এসি কেনার সময় প্রথমে খেয়াল রাখতে হবে, কত টনের এসি কেনা হচ্ছে। বিষয়টি ঘরের আকারের ওপর নির্ভর করে। যেমন ১০০-১২০ বর্গফুট ঘরে ১ টন এসি, ১২০-১৫০ বর্গফুট ঘরের জন্য দেড় টন এসি, ১৫০-২০০ বর্গফুটের ঘরের জন্য প্রয়োজন ২ টন এসি। ১৫০ বর্গফুটের ঘরে যদি দেড় টনের পরিবর্তে ১ টনের এসি লাগানো হয়, তবে স্বাভাবিকভাবেই তা রুম ঠান্ডা করতে পারবে না। বরং অতিরিক্ত চাপের কারণে এসির কমপ্রেসর নষ্ট হয়ে যেতে পারে। এখানেই হিসাব–নিকাশ শেষ না। যদি একদম ছাদের নিচের তলার ঘরের জন্য এসি কেনা হয়, সেখানেও হিসাব কিছুটা এদিক-ওদিক হতে পারে। সে ক্ষেত্রে কেনার আগে সঠিক পরামর্শ নিয়ে নিন। ,২. দিনের বেলা, বাইরে যখন তীব্র রোদ থাকবে, জানালার পর্দা টেনে দিতে হবে। নইলে বাইরের গরমের তীব্রতা ঘরকে গরম করে রাখবে। এ ক্ষেত্রে ঘর ঠান্ডা করতে এসির বেশ কিছুটা সময় বেশি লাগবে।,৩. এসি চালানো অবস্থায় অবশ্যই ঘরের দরজা–জানালা বন্ধ রাখুন। নইলে বাইরের গরম বাতাসের জন্য ঘরের বাতাস ঠান্ডা করতে পারবে না এসি। এসির বিভিন্ন যন্ত্রাংশে চাপ পড়বে, যা এসি বিকল করে ফেলতে পারে। আবার দুর্ঘটনার কারণও হতে পারে।,৪. রিমোট ঠিক না থাকলে এসির মোড বদলে যায় অনেক সময়৷ হিট মোড হয়ে গেলে এসি থেকে গরম বাতাস বের হয়। অনেক সময় সঠিক টেম্পারেচার বোঝা যায় না। তাই এসির রিমোট ঠিক রাখাটা বেশ প্রয়োজন। , ৫. সঠিক পরিমাণ বিদ্যুৎ সরবরাহ না পেলে এসি সঠিকভাবে কাজ করে না। তাই এসি লাগানোর সময় সার্কিট ব্রেকারসহ পুরো পাওয়ার সাপ্লাই সঠিক রয়েছে কি না, তা নিশ্চিত করতে হবে। ,৬. এসির বিভিন্ন যন্ত্রাংশ নিয়মিত রক্ষণাবেক্ষণ করতে হবে। কনডেনসারে ময়লা জমলে, পাইপের কোথাও ছিদ্র বা ময়লা থাকলে, সঠিকভাবে এসি ভ্যাকুয়াম না করলে, গ্যাস ফুরিয়ে গেলেও এসি সঠিকভাবে কাজ করে না। এতে ঘর ঠান্ডা তো হয়–ই না, বরং বড় কোনো দুর্ঘটনার আশঙ্কা থাকে।"
ভালো চারাগাছ চেনার কৌশল,"অনেক সময় না বুঝেই আমরা নার্সারি থেকে ভুল চারা সংগ্রহ করে ফেলি। চারাটি টবে লাগানোর কিছুদিন পরই দেখা যায় গাছটি মরে যাচ্ছে। তা ছাড়া সঠিক চারা সংগ্রহ না করার কারণে বৃদ্ধি এবং ফলনও ভালো হয় না।,ভালো চারাগাছ চেনার বিভিন্ন উপায় বা কৌশল রয়েছে, জানালেন শেরেবাংলা কৃষি বিশ্ববিদ্যালয়ের কৃষি সম্প্রসারণ এবং ইনফরমেশন বিভাগের সহকারী অধ্যাপক নিপা মোনালিসা। তিনি জানান, সবার আগে গাছটি কোথায় রাখা হবে, সেটা ঠিক করতে হবে। বাড়ির বাইরের গাছ এবং অন্দরের গাছ সম্পূর্ণ আলাদা।,ভালো চারাগাছ চেনার কৌশল,• নার্সারিতে একই জাতের বিভিন্ন চারাগাছ থাকে। কিন্তু সব কটির বৃদ্ধি সমান হয় না। তাই বৃদ্ধি ভালো হয়েছে, এমন গাছ বেছে নিতে হবে।,• যে গাছের একটি শাখা লম্বা হয়ে উঠে গেছে, সে রকম গাছ না কেনাই ভালো। কারণ, এমন গাছকে পরে ঝোপ আকারে আনা খুব কষ্টসাধ্য।,• চারাগাছে ফুল বা ফল ধরা থাকলে মন সহজেই আকর্ষিত হয়। তবে বাড়িতে লাগানোর জন্য ফুল–ফলযুক্ত গাছ উপযুক্ত নয়। বাড়িতে গিয়ে লাগানোর পরপরই সব ফুল ফল ঝরে যাবে। এমনকি মারাও যেতে পারে গাছ। ফল আসার নিশ্চয়তা দেবে, এমন গাছ নিতে পারেন।,• যে চারাগাছটি কিনবেন, তার উচ্চতা ২ থেকে ৩ ফুটের মধ্যে হতে হবে। এ উচ্চতার চারাগাছ সহজে মানিয়ে নিতে পারে।,• গাছ টবে থাকুক বা প্যাকেটে, শিকড় বেরিয়ে গেলে কাটা যাবে না। আর মূল শিকড়কে অবশ্যই খুব যত্ন করে রাখতে হবে। তাই গাছ তোলার সময় খেয়াল করুন, পলিথিন বা প্যাকেট ভেদ করে মাটিতে শিকড় চলে গিয়েছে কি না। যদি গিয়ে থাকে, তবে টেনে তোলার সময় শিকড় ছিঁড়ে যেতে পারে। তারপর বাড়িতে নিয়ে লাগালে গাছটি মরে যেতে পারে। আবার মূল শিকড় বাইরে বার হয়ে গিয়েছিল আর তা কেটে দেওয়া হয়েছিল, এমন চারাগাছও কিন্তু চলবে না। তবে গাছ প্যাকেটে থাকলে বড় প্যাকেটের গাছ নেওয়াই ভালো।,• চারাগাছ কেনার সময় খেয়াল করুন গাছের গোড়া একটু মোটা ও সবল কি না। মাটিতে শক্তভাবে আঁকড়ে আছে কি না। অনেক সময় বিক্রেতা নতুন লাগানো গাছকে পুরোনো বলে চালিয়ে দিতে চান। তাই গাছের ডাল ধরে আলতো করে ঝাঁকি দিয়ে দেখুন গাছের গোড়ায় মাটি শক্ত করে ধরে আছে কি না। গোড়া শক্ত হলে কিছু হবে না, আর নতুন মাটিতে বসানো হলে সহজেই খুলে আসবে।"
এসিতে থেকে ত্বকের ক্ষতি করছেন না তো?,"শীতাতপনিয়ন্ত্রণ যন্ত্র বা এসি ছাড়া এই গরমে চলা কঠিন। তবে এসির শীতল বাতাসে গরমের অস্বস্তি দূর হয় ঠিকই, কিন্তু ত্বকের অনেক সমস্যাও দেখা দেয়। এসিতে যে ত্বকের সমস্যা হতে পারে, আমাদের অনেকেরই এটা অজানা। যে কারণে ত্বকে সমস্যা কেন হচ্ছে, বুঝতে পারি না।,শীতকালে ত্বকে যে ধরনের সমস্যা হয়, ঠিক একই সমস্যা দেখা দেবে, যখন আপনি শীতাতপনিয়ন্ত্রিত ঘরে থাকবেন। প্রাকৃতিক বাতাস ও তাপমাত্রা থেকে হঠাৎ কৃত্রিম বাতাসের সংস্পর্শে এলে ত্বকের ভারসাম্য নষ্ট হয়। স্বাভাবিক তাপমাত্রা থেকে হঠাৎ বা দীর্ঘ সময় এয়ার কন্ডিশনের ঠান্ডা বাতাসে থাকলে প্রথমেই ত্বকের আর্দ্রতা ও ময়েশ্চরাইজারে টান পড়ে। বিশেষ করে ত্বকের আবরণের নিচের পানি শুকিয়ে যায়—এমনটাই বলছিলেন বিন্দিয়া এক্সক্লুসিভের প্রধান রূপবিশেষজ্ঞ শারমিন কচি। এর কারণ হলো, শীতাতপনিয়ন্ত্রণ যন্ত্রের বাতাস খুবই শুষ্ক হয়। শীতকালে ত্বকে যে ধরনের যত্ন নেওয়া হয়, এসিতে থাকলেও ত্বকের ঠিক একই রকম যত্ন নিতে হবে বলে পরামর্শ দিলেন তিনি।,এসিতে থাকলে যেসব সাধারণ সমস্যা ত্বকে দেখা যায় তা হলো, ত্বকের পানির পরিমাণ কমে চুলকানি হওয়া, লাল হয়ে যাওয়া, ত্বক ফেটে যাওয়া, ঠোঁট শুকিয়ে যাওয়া, ত্বকে দ্রুত ভাঁজ পড়া। তাই শীতাতপনিয়ন্ত্রিত পরিবেশে যাওয়ার আগে ত্বকে ময়েশ্চারাইজার ব্যবহার জরুরি। ময়েশ্চারাইজার হিসেবে জলপাই তেল বেশ ভালো। তবে একটু ভারী লোশন ব্যবহারে দ্রুত ভালো ফল পাওয়া যায়। এ ছাড়া একটানা দীর্ঘ সময় এসির বাতাসে না থেকে বিরতি নেওয়া ভালো।,এমন আরও কিছু সমাধান আছে, যা মেনে চললে ত্বকের এসব সমস্যা থেকে রেহাই পাওয়া যাবে।,যা করবেন,১. প্রতিদিন শরীরের পানির চাহিদা পূরণ করতে দিনে অন্তত আট গ্লাস পানি পান করুন। ,২. ত্বকে গ্লিসারিন বা গ্লিসারিনযুক্ত পরিষ্কারক ব্যবহার করতে পারেন। ,৩. রাতে ঘুমানোর আগে এসির পাশাপাশি আর্দ্রতা নিয়ন্ত্রণযন্ত্র চালু রাখতে পারেন। এতে ত্বকের ক্ষতি অনেকটাই কম হবে। ,৪. ঠোঁটের ত্বকেও এসির বাতাস ক্ষতিকারক, তাই অবশ্যই পেট্রোলিয়াম জেলি ব্যবহার করতে হবে। এতে ঠোঁট শুষ্ক হবে না।"
ফুল তাজা রাখার ৭ নিয়ম,"তাজা ফুল কিনে আনার পর যত্ন নিতে হবে সঠিকভাবে, কিছু নিয়ম মেনে। সতেজ থাকবে অনেকদিন,উপহার দিতে বা ঘর সাজাতে অনেকেই বেছে নেন তাজা ফুল। ফুলের ঘ্রাণ ও সৌন্দর্য মুহূর্তেই মন ভালো করে দেয়। কিন্তু তাজা ফুল ঘরে রাখার বড় সমস্যা হলো দুই দিন পরই ফুলের সতেজতা হারিয়ে যেতে শুরু করে। ফুলদানিতে রাখার পর একটু যত্ন নিলে প্রায় ১০ দিন পর্যন্ত ভালো থাকবে ফুল, জানান শুভেচ্ছা ফ্লাওয়ার স্টুডিওর স্বত্বাধিকারী সাইফুল ইসলাম। জেনে নিন টুকটাক নিয়মগুলো।,১. তাজা ফুলের জন্য সবার আগে দরকার পরিষ্কার পানি। প্রতিদিন সম্ভব হলে দুবার করে ফুলদানির পানি বদলে দিন। সম্ভব না হলে অন্তত একবার। একই পানি বেশি সময় ধরে রাখলে ব্যাকটেরিয়া জন্মায়। পানি পাল্টালে ব্যাকটেরিয়া জন্মানোর সুযোগ পায় না।২. ফুলের পুরো কাণ্ডটি না কেটে লম্বা করেই পানিতে রাখুন। প্রতিদিন কাণ্ডটি ৪৫ ডিগ্রি কোণে অল্প অল্প করে কেটে দিন। পচা কাণ্ড এভাবে ফেলে দিলে ফুল বেশি দিন তাজা থাকবে।,৩. ফুলদানিতে ফুল রাখার আগে পাতাগুলো ছেঁটে ফেলুন। কারণ, পাতা দ্রুত শুকিয়ে যায়। পাতা ছাড়া রাখলে ফুল বেশি দিন ভালো থাকে।৪. সংরক্ষণ করতে চাইলে ফুলের কুঁড়ি বেছে নিন। এতে অনেক দিন ধরে তাজা ফুলের সৌরভ পাওয়া যাবে।,৫. আলো-বাতাস চলাচল করে, এমন জায়গায় ফুলদানি রাখলে ফুল ভালো থাকবে। ফুলদানি ঘরের ঠান্ডা জায়গায় রাখুন। তবে সরাসরি ফ্যান বা এসির বাতাস লাগে, রোদ আসে, এমন জায়গায় ফুল না রাখাই ভালো।৬. সবজি বা পাকা ফলের কাছাকাছি ফুল রাখবেন না। পাকা ফল থেকে নির্গত ইথিলিন গ্যাসের প্রভাবে ফুল দ্রুত শুকিয়ে যায়।৭. অনেকে ফুলের ওপর পানি স্প্রে করেন। এটা না করাই ভালো, কারণ এতে ফুল দ্রুত পচে যায়।"
রুনা খানের ফ্ল্যাটে সিলিং ফ্যান নেই কেন,"পিন্টারেস্টে অন্দরসজ্জা দেখা শুরু করেন রুনা খান। সেখান থেকে ধারণা নিয়ে নিজের ফ্ল্যাটের জায়গা মিলিয়ে কাজ শুরু করেন রুনা খান। বাড়িতে প্রাধান্য পেল নিজের প্রিয় সাদা রং। রুনা খান মনে করেন, সাদাতেই তিনি সবচেয়ে মায়াবী। নির্ঝঞ্ঝাট মনের শুভ্রতারই বাহ্যিক প্রতিফলন তাঁর ঘরে,সুনীলের উপন্যাসে পড়া ‘শ্বেতপাথরের টেবিল’ আর বিদেশি চলচ্চিত্র দেখে মাথায় শক্ত হয়ে গেড়ে বসা ‘কাঠের বাড়ি’—এই দুটি বিষয়কে ধারণ করেই যেন ১ হাজার ৫০০ বর্গফুটের মধ্যে এক সাম্রাজ্য গড়েছেন গুণী অভিনয়শিল্পী রুনা খান। ২০১৬ সালে সদ্য নির্মিত ফ্ল্যাটের চাবি হাতে দিয়ে স্বামী এষণ ওয়াহিদ যখন বললেন, ‘এটা তোমার মতো করে সাজাও।’ তখন আক্ষরিক অর্থেই নিজের মতো করে সাজানো শুরু করলেন নিজেদের সেই নীড়। বাড়িতে প্রাধান্য পেল নিজের প্রিয় সাদা রং। রুনা খান মনে করেন, সাদাতেই তিনি সবচেয়ে মায়াবী। আর নির্ঝঞ্ঝাট মনের শুভ্রতারই বাহ্যিক প্রতিফলন এ ঘর।,ফ্ল্যাটের গতানুগতিক আচ্ছাদন বদল করতে সময় লেগেছে ছয় মাসের মতো।স্বামীর কাছের বন্ধু ও তাঁর (রুনাখানের) সহকর্মী ইরেশ যাকেরের পরামর্শে পিন্টারেস্টে অন্দরসজ্জা দেখা শুরু করেন। সেখান থেকে ধারণা নিয়ে নিজের ফ্ল্যাটের জায়গা মিলিয়ে কাজ শুরু করেন রুনা খান।নিজের পছন্দের সঙ্গে মিলিয়ে ঘরের আসবাবগুলোতে রেখেছেন সাদা রং।রুনা খান বলেন, ‘এমনকি দেয়ালের দুই পাশের বাতিগুলো চোখ থেকে কতটুকু দূরত্বে রাখলে সেটা বেশি কার্যকর হবে, সেসবওপড়াশোনা করে জেনেছি।’,ঘরে ঢুকতেই চোখে পড়ে সিলিংয়ের ওপর আয়তাকার দুটি আয়না, যার নিচে দাঁড়ালে নিজের প্রতিবিম্ব আর ঘরের একেক অংশ অন্য রকম দেখা যায়। এ ধারণাও তিনি পেয়েছেন পিন্টারেস্ট থেকে।,অভিনেত্রী রুনা খানের ফ্ল্যাটের অন্দরসজ্জা অনেকটা ইউরোপীয় ঘরানার। তাই চোখে পড়বে না কোনো সিলিং ফ্যান। দরজা খুলে কেউ ভেতরে ঢুকতেই যে দেয়াল চোখে পড়বে, সেটা বানানো হয়েছে ক্লাডিং টাইলসে, সে দেয়ালেই ফ্রেমে বাঁধানো নীল জলরাশির মধ্যে ঠায় দাঁড়িয়ে থাকা পাতাহীন একটি বৃক্ষের ছবি। ছবিটি দেখলে আগন্তুকমাত্রই জীবনের সঙ্গে মিলিয়ে নেবেন—অনেক সংকটেও কীভাবে গাছের মতোই অটল দাঁড়িয়ে থাকতে হয়।,ডান পাশে টাইলসের মেঝের ওপর কাঠের নকশা। এতে এক কোনায় রাখা আছে ডিভান। এই ডিভানেই তাঁর পরিবারের তিন সদস্যের মিলনমেলা। সামনে টিভি, বাঁয়ে বইয়ের তাক এবং ডানে খোলা জায়গা মিলে ডিভানটিই তাঁর প্রিয় কর্নার। রুনা খান দেখালেন, এ জায়গায় বসেই অবসরে প্রিয় লেখক বিভূতিভূষণের বইয়ে ডুবে থাকেন তিনি। রাতে দেয়ালের সাদা আলোকসজ্জা আর কাঠের মেঝের নিচ থেকে আসা কিঞ্চিৎ আলো যেন জুমঘরে আসা বিলাসী জ্যোৎস্না।,ডাইনিংসহ সব টেবিলই শ্বেতপাথরের। রুনা খান জানালেন, ডাইনিংয়ে বসে সকালের কফি খেতে খেতে দেখেন দক্ষিণমুখী বারান্দায় সন্তানসম গাছগুলোর প্রতিদিন বড় হতে থাকা। এখানে বাগানজুড়ে আছে বাগানবিলাস, কৃষ্ণচূড়া, হাসনাহেনা, জুঁই। টাঙ্গাইলে বেড়ে ওঠার সময় এই অভিনেত্রীর বাবার কেনা ২৫ কাঠা জমির অনেকটাজুড়েই ছিল বাগান। গাছপালার ভেতর থাকার সেই অভ্যাস সবুজের প্রতি অদ্ভুত মায়া তৈরি করে দিয়েছে তাঁর মধ্যে। রুনা খান জানান, ছোটবেলায় তাঁদের বাড়ির বাগানে ২০০ থেকে ২৫০টি গোলাপ ফুটত। আরও থাকত হাসনাহেনা, গন্ধরাজের মতো ফুল। তাঁর বন্ধুরাও জানতেন তাঁদের সেই বাড়ির বাগানের বিশেষত্ব।,ডাইনিং টেবিলের ধরনে রেখেছেন ভিন্টেজ–ছোঁয়া। হাতের নাগালে পাওয়া দূরত্বেই পরিপাটি করে সাজানো ডাইনিং। সব কটি তাক আর ড্রয়ার সাদা ও ক্রিম রঙের মিশেলে করা।,ডাইনিং থেকে সোজা এগোলেই বড় আয়না। নিজের প্রিয় সব নতুন–পুরোনো গয়না সেই আয়নার পেছনেই সাজানো থাকে। এ আয়নার ডানে একমাত্র কন্যা রাজেশ্বরীর ঘর আর বাঁয়ে নিজেদের শোবার ঘর। স্বামীর কেবল একটাই চাওয়া ছিল, ঘরে অতিরিক্ত আসবাবে যেন দমবন্ধ না লাগে। আর নিজেরও যেহেতু সরল নকশা পছন্দ, তাই দুটো ঘরের নকশাই ‘মিনিমাল ইন্টেরিয়র ডিজাইনে’ করা। তবে সেসবেও সাদা রঙেরই প্রাধান্য।,রাজেশ্বরীর ঘরে রাখা বাবার কিনে দেওয়া প্রথম চেয়ার–টেবিল। স্মৃতিময় এটি ছাড়া সব আসবাবই ধানমন্ডি ছেড়ে আসার সময় পরিবর্তন করে নিয়েছেন। ছোটবেলার সেই চেয়ারের একটিতে বসেই পিয়ানো বাজানো শেখে রাজেশ্বরী। কখনো কখনো সেই পিয়ানোয় ভেসে আসে সেই অকৃত্রিম সুর—‘কী জানি কিসেরও লাগি মন করে হায় হায়!’,আলোকবাতি, মোমবাতি আর আয়নার প্রতি ভীষণ ঝোঁক এই অভিনয়শিল্পীর। তাই বিশেষ দিবস কিংবা ভিন্ন আয়োজনে বাড়িতে শোভা পায় সুগন্ধী মোমবাতি আর  তাজা ফুল। রজনীগন্ধা, হাসনাহেনা কিংবা গোলাপের তোড়া যেন কৃত্রিমতাবর্জিত এক সাধারণ জীবনেরই সুবাস দেয়।,রুনা খান বলেন, ‘এটি আমার সাদা পাথরের ছোট্ট একটি গুহা। যেখানেই থাকি, দিন শেষে কিংবা কাজ শেষে এখানে ফেরার জন্যই ব্যাকুল হয়ে পড়ি। কারণ, সদর দরজা থেকে বাড়ির শেষ জানালা—প্রতিটিই নিজের হাতে গড়া।’ অল্পতেই সন্তুষ্ট থাকতে পারা এই শিল্পীর জীবনের পুরোটাজুড়ে আছে পরিবার, প্রিয়জন ও কাজ। আর পরিবার নিয়ে নিজের পছন্দের বাড়িতে দিনযাপন যেন স্বপ্নকেই লালন করা।"
মাটির পাত্রে কেন খাবেন,"গ্রাম কিংবা শহরের প্রায় প্রতিটি বাড়িতেই একসময় ব্যবহার করা হতো মাটির থালা, গ্লাস, কলস, পানির জগ ও মগ, মাটির হাঁড়ি ইত্যাদি। ,তাপমাত্রার ওপর ভিত্তি করে পোড়ামাটির এসব বাসন দুই ধরনের হয়। কিছু পাত্র উচ্চ তাপমাত্রায় তৈরি করা হয়। এগুলো সরাসরি রান্নার কাজে ব্যবহার করা হয়। আবার কিছু পাত্র তুলনামূলক নিম্ন তাপমাত্রায় তৈরি হয়। এগুলো খাবার পরিবেশনে ও পানি সংরক্ষণে ব্যবহৃত হয়। যেমন বাসন, ঘটি, বাটি ইত্যাদি। ,আবার পাত্রের গায়ের প্রলেপের ওপর ভিত্তি করে দুই ধরনের বাসনকোসন পাওয়া যায়। কিছু পাত্র চকচকে প্রলেপযুক্ত। এই প্রলেপ পোড়ামাটির ছিদ্রযুক্ত পৃষ্ঠকে সিল করে দেয়। চকচকে ও মসৃণ হওয়ায় ব্যবহারের আগে এটি ‘সিজনিং’ করতে হয় না। এগুলো সমানভাবে তাপ শোষণ করে, পরিষ্কার করাও সহজ। আরেক ধরনের পোড়ামাটির পাত্র আছে, যার পৃষ্ঠদেশ চকচকে নয় অর্থাৎ আনগ্লেজড। স্বাস্থ্যসচেতন ক্রেতাদের মধ্যে বর্তমানে আনগ্লেজড পোড়ামাটির পাত্রের চাহিদা বাড়ছে। কারণ, এ ধরনের পাত্রে মাটির প্রাকৃতিক বৈশিষ্ট্য বজায় থাকে। এগুলোতে কোনো রাসায়নিক পদার্থ ব্যবহৃত হয় না।,ঐতিহ্যবাহী এসব পাত্র শুধু দেখতেই সুন্দর নয়, বরং এর রয়েছে কিছু স্বাস্থ্যগত উপকারিতাও, জানালেন অনলাইনভিত্তিক প্রতিষ্ঠান ভূমি আর্টিসানের স্বত্বাধিকারী স্থপতি জান্নাতুল ফেরদৌস। চলুন, এগুলোর স্বাস্থ্যগত উপকারিতা জেনে নেওয়া যাক—"
বাথরুমে ঝরনা লাগানোর সময় যা জানা জরুরি,"কেউ বাইরে যাওয়ার আগেই সকালে গোসল করে নিতে পছন্দ করেন। কেউ সারা দিন কাজ শেষে ক্লান্তি তাড়াতে গোসল করেন। কারও আবার দুই বেলাই লাগে। বাথরুমে ঝরনার পানি ছেড়ে দিয়ে পুরো শরীরে শান্তির পরশ বুলিয়ে নিতে এখন বাজারে আছে নানা রকম ঝরনা। খবর জানাচ্ছেন তারিকুর রহমান খান,আপনার বাথরুমটি যদি হয় নতুন, তাহলে তো এমনিতেই নতুন ঝরনা বসবে। আর পুরোনো বাসায় নতুন ঝরনা লাগাতে চাইলে বাথরুমটি আগে নিজের মতো করে গুছিয়ে নিতে হবে। তবে পুরো বাথরুম নতুনভাবে সংস্কার করা বেশ ব্যয়বহুল। তাই শুধু ঝরনার জায়গাটুকু পরিবর্তন করে নিতে পারেন। রাজধানীর হাতিরপুলে অবস্থিত বাথ গ্যালারির ব্যবস্থাপক মাহবুবর রহমান বলেন, ‘বাথরুম আধুনিক করার জন্য বিভিন্ন উপকরণের পাশাপাশি একটি সুন্দর ঝরনা ব্যবহার করতে পারেন। বাথরুমের আবহটাই এতে বদলে যাবে। শুধু ঝরনা পরিবর্তন খুব যে ব্যয়বহুল, সেটাও নয়।’ আরেকটি পরামর্শও দিলেন এ স্যানিটারি ব্যবসায়ী। সংস্কারে হাত দেওয়ার আগে চিন্তা করতে হবে, কোন কোন উপাদান বাথরুমে যুক্ত করবেন।,তলা বুঝে ঝরনা,বাজারে নানা আকার ও আকৃতির ঝরনা পাওয়া যায়। কোনোটি গোল আবার কোনোটি চারকোনা। ত্রিভুজাকৃতিসহ আরও বেশ কিছু নকশার ঝরনাও পাওয়া যায়। হাতিরপুলের অ্যারিস্টো বাথের সহকারী ব্যবস্থাপক আব্বাস রানা জানান, শুধু সাইজ ও ডিজাইন পছন্দ হলেই হবে না, ঝরনা নিতে হবে বাথরুম বুঝে। ভবনের ওপর দিককার ফ্ল্যাটের বাথরুমের জন্য এক রকম ঝরনা, নিচের দিকের জন্য আরেক রকম। মোটকথা, আপনার ফ্ল্যাটটি কত তলায় অবস্থিত, সে অনুযায়ী ঝরনা নির্বাচন করতে হবে। কারণ হিসেবে রানা বলেন, একেক তলার পানিপ্রবাহের ধরন একেক রকম। যে তলায় পানির প্রবাহ কম, সেখানে ছোট আকৃতির ঝরনা নেওয়াই ভালো। পানির প্রবাহ কম, এমন বাথরুমের জন্য বড় ঝরনা নেওয়ার পর পানির প্রবাহ আরও কম হয়ে যাবে। তাই ঝরনা লাগানোর আগে একজন এক্সপার্টের সঙ্গে কথা বলে নেওয়াই ভালো হবে।,বাথরুমের ডিজাইন বুঝে ঝরনা,বাথরুমের ডিজাইন বুঝে ঝরনার নকশা বাছাই করা উচিত। তাহলে ঝরনাটি বাথরুমের শোভা বাড়াবে। অন্দরসজ্জাবিদ শাহীন আলম জানান, বাথরুমে ঝরনা কোথায় বসবে, বাথরুমের আকার কতটুকু, এসব দেখে ঝরনা কেনা উচিত। না হলে ঝরনার কারণেই বাথরুমের ‍ডিজাইন নষ্ট হয়ে যেতে পারে। বাজারে বেশির ভাগ ঝরনা গোলাকৃতির। তবে সেখানেও পার্থক্য আছে। এই যেমন কোনোটা বাটির মতো ছড়ানো, কোনোটা ডিম্বাকৃতির। লম্বাটে ঝরনাও আছে। ওপরে সেট করা ঝরনার পাশাপাশি হ্যান্ড শাওয়ারও (হাতে ব্যবহার করার ঝরনা) আছে। এমন ঝরনা পরিষ্কার করাও খুব সহজ।,বাথরুমে অন্য স্যানিটারি উপাদানের চেয়ে ঝরনাটা যেন পুরো আলাদা হয়ে না যায়। বাকি উপকরণের সঙ্গে সমন্বয় করে ঝরনা সেট করার চেষ্টা করতে হবে। আর ঝরনার সৌন্দর্য ঠিকঠাক পেতে দেয়ালের রংটাও গুরুত্বপূর্ণ।,ঝরনা বাথরুমের এক কোনায় বসানোই ভালো। বাথরুম বড় হোক বা ছোট, ঝরনাটা এক কোনায় বসালে বাকি জায়গাটুকু ঠিকঠাক ব্যবহার করা যায়। বড় বাথরুমের মাঝবরাবর ঝরনা থাকলে পুরো বাথরুম ভেজা থাকে। বাথরুমের এক অংশ কাচে ঘিরেও সেখানে ঝরনা বসানো যায়। এতে কমোড আর স্নানের অংশ আলাদা রাখা যায়।"
এই কাজগুলো করছেন না বলেই পরিষ্কার হচ্ছে না ঘরের মেঝে,"স্বাস্থ্যগত বিষয়টি ছাড়াও বাড়ির সৌন্দর্যের অনেকটাই নির্ভর করে পরিষ্কার মেঝের ওপর। বাড়ির এই জায়গাটি নিয়মিত পরিষ্কারের মাধ্যমে জীবাণুমুক্ত করা প্রয়োজন।,পায়ের নিচে থাকলেও মেঝেকে বিবেচনা করা হয় ‘হাই টাচ সারফেস’ হিসেবে। অর্থাৎ শরীরের সঙ্গে অনেক বেশি স্পর্শে আসে এই জায়গাটি। যুক্তরাষ্ট্রভিত্তিক অলাভজনক সংস্থা্ন—স্টিটিউট অব ইন্সপেকশন ক্লিনিং অ্যান্ড রিস্টোরেশন সার্টিফিকেশন (আইআইসিআরসি) প্রকাশিত একটি নিবন্ধে বলা হচ্ছে, মেঝে নিয়মিত পরিষ্কারের মাধ্যমে জীবাণুমুক্ত করা প্রয়োজন। সামগ্রিকভাবে ভালো স্বাস্থ্য গড়ে তোলার জন্য মেঝে অপরিষ্কার রাখা যাবে না। ঘরে শিশু থাকলে এই বিষয়টিকে উপেক্ষা না করাই ভালো। ,স্বাস্থ্যগত বিষয়টি ছাড়াও বাড়ির সৌন্দর্যের অনেকটাই নির্ভর করে পরিষ্কার মেঝের ওপর। নিয়মিত পরিষ্কার না করলে মেঝের ওপর দাগ পড়ে যায়, অনেক কারণেই। সময় থাকতেই উঠিয়ে ফেলা ভালো, আছে কিছু সহজ উপায়ও।,গভর্নমেন্ট কলেজ অব হিউম্যান সায়েন্সের (সাবেক গার্হস্থ্য অর্থনীতি কলেজ) সম্পদ ব্যবস্থাপনা ও এন্ট্রাপ্রেনিউরশিপ বিভাগের প্রভাষক তাসমিয়া জান্নাত ঘরের বিভিন্ন ধরনের মেঝে পরিষ্কার এবং জীবাণুমুক্ত রাখার বেশ কিছু পরামর্শ দেন।,টাইলসের মেঝের যত্ন,•          টাইলসের মেঝেতে অনেক সময় দাগ বসে গিয়ে আঠালো হয়ে যায়। এ রকম অবস্থায় দাগ তোলার জন্য হালকা গরম পানিতে লবণ মিশিয়ে টাইলসের মেঝে মুছে নিন। লবণ ও পানি জাদুর মতো কাজ করবে।,•          রান্নাঘরের টাইলসে ময়লা ও জীবাণু জমার আশঙ্কা থাকে সবচেয়ে বেশি। রান্নার যাবতীয় কাজ করা হয় বলে তেল চিটচিটেও হয়ে পড়ে দ্রুত। তাই টাইলসের জন্য নির্ধারিত তরলজাতীয় পরিষ্কারক দিয়ে রান্নাঘর সব সময় পরিষ্কার রাখুন। মাংস-মাছ কাটার পড়ে জীবাণুনাশক ক্লিনার দিয়ে মেঝে মুছে নিন।,•          রান্নাঘরের মেঝেতে মাংস বা মাছ কাটার সময় কাগজ বিছিয়ে নেওয়া ভালো। এতে দাগ পড়ে না।,•          প্রতিদিন ক্লিনার দিয়ে মেঝে পরিষ্কার করুন। এরপর নরম কাপড় দিয়ে ভালো করে মুছে নিন। কারণ, খসখসে কাপড় ব্যবহার করলে মেঝেতে আঁচড় পড়ে যেতে পারে।,মার্বেলের মেঝের যত্ন,•          অনেক সময় মার্বেলের মেঝেতে অসাবধানতার কারণে চা-কফি পড়ে গিয়ে দাগ বসে যায়। প্রায় সবার ঘরেই ভিনেগার থাকে। এক ভাগ সাদা ভিনেগারের সঙ্গে দুই ভাগ পানি মিশিয়ে স্প্রে বোতলে ভরে দাগের ওপর স্প্রে করুন। কিছুক্ষণ পর শুকনা কাপড় দিয়ে মুছে ফেলুন। চা বা কফির দাগ চলে যাবে।,•          দীর্ঘদিন ব্যবহার করার পর সাদা মার্বেলের মেঝে হলুদ হয়ে যায়। তারপিন তেলে অল্প লবণ মিশিয়ে ভালো করে মার্বেলের ওপরটুকু মুছে নিন। কিছুক্ষণ অপেক্ষা করুন, দেখবেন সাদা রং আবার আগের মতো হয়ে যাবে।,•          আপনার মার্বেল মেঝেে পানি বা অন্য কোনো পরিষ্কার দ্রবণে যেন অনেকক্ষন ভিজে না থাকে, খেয়াল রাখুন সেদিকে।,•          আপনার বাড়ির ফ্লোর পরিষ্কার করতে ডিশওয়াশ কাজে দেবে। একটা স্প্রে বোতলের মধ্যে ১ লিটার পানিতে ১ টেবিল চামচ ডিশওয়াশার মিশিয়ে নিতে হবে। দাগ বা ময়লার ওপরে স্প্রে করে সুতির কাপড় দিয়ে মুছলেই চলে যাবে সব দাগ।,•          সাদা কিংবা অফ হোয়াইট রঙের মার্বেলের মেঝেতে হলদে দাগ হয়ে যায়। বিভিন্ন তরকারির ঝোল পড়ে গেলেও সহজে সেই দাগ উঠতে চায় না। তারপিন তেল নিয়ে তার মধ্যে অল্প একটু লবণ মিশিয়ে নিতে হবে। ফোমের টুকরা নিয়ে তারপিন তেল ফ্লোরে ছিটিয়ে সেই দাগ মুছে নিলেই মার্বেলের ফ্লোরের সব ধরনের দাগ উঠে যাবে।,কাঠের মেঝের যত্ন,• কাঠের ফ্লোর প্রথমে ভ্যাকুয়াম ক্লিনার দিয়ে পরিষ্কার করে নিন। কাঠের মেঝে পরিষ্কার করা যাবে, এমন তরলজাতীয় পরিষ্কারক দিয়ে মেঝে মুছে নিন। কয়েক মিনিট রেখে শুকনা কাপড় দিয়ে মুছে ফেলুন।,• ভিনেগার ও পানি একসঙ্গে মিশিয়ে মেঝে পরিষ্কারক ব্যবহার করতে পারেন। এ মিশ্রণে তোয়ালে বা স্পঞ্জ ভিজিয়ে নিংড়ে নিয়ে মেঝে পরিষ্কার করুন। কাঠের মেঝেতে সরাসরি এ মিশ্রণ ব্যবহার করবেন না।,• আমাদের দেশে আর্দ্রতার কারণে কাঠের মেঝে ব্যবহার করা একটু কঠিনই। নিয়ম মেনে মেঝে পরিষ্কার করতে হয়। খেয়াল রাখুন যেন পানি জমতে না পারে। অথবা কোনো আঁচড় বা দাগ না পড়ে।"
আমার আসবাব হোক অন্যের চেয়ে আলাদা,"‍অন্দরসাজের মতো আসবাবেও এখন প্রাধান্য পাচ্ছে স্বাতন্ত্র্যবাদ। প্রত্যেকেই চান তাঁর ঘরের আসবাবটি হোক অন্যের চেয়ে একটু আলাদা। শুধু নকশাই নয়, কী উপকরণে আসবাবটি তৈরি হবে, তা নিয়েও চলে গবেষণা। আসবাবে রঙের বাহুল্য থাকবে নাকি থাকবে রিকশাচিত্রের আবহ, এ নিয়েও আলোচনা কম হয় না। হাল জমানার আসবাবের মূল প্রবণতাগুলো জেনে নিন ,নাবিলা নওরিন একজন উদ্যোক্তা। অন্যের বাসার অন্দরসজ্জা করতে গিয়ে এই স্থপতি দেখলেন, ক্রেতারা একটু ব্যতিক্রমী আসবাবের প্রতি বেশ আগ্রহ দেখাচ্ছেন। কখনো আসবাবের নকশায়, কখনো রঙে, কখনো আসবাবের উপকরণে নতুনত্ব খুঁজছেন মানুষ। এ নতুন ধরনের চাহিদা দেখে আসবাব নিয়ে নিজেই  কাজ শুরু করলেন নওরিন। গড়ে তুললেন আসবাব তৈরির প্রতিষ্ঠান ‘বহু’। যেখানে আসবাবে শুধু নকশাই নয়, মাল্টিফাংশনাল (একই আসবাবের বহুবিধ ব্যবহার) বিষয়টিও গুরুত্ব পাচ্ছে বেশ। এই যেমন বসার ঘরের টেবিলের নিচের অংশে থাকছে পেপার রাখার ব্যবস্থা। একইভাবে পড়ার টেবিলের সঙ্গে জুড়ে দেওয়া হচ্ছে ক্যাবিনেট।,আগে কাঠের জমকালো নকশার বিশালাকৃতির দোলনা কেবল অভিজাত অন্দরসজ্জায় দেখা যেত। সেখানে এখন পাটাতনের আদলে কাঠের তৈরি হালকা নকশার দোলনার ব্যবহার দেখা যাচ্ছে। সোফার বিকল্প হিসেবে অনেকেই এখন এ ধরনের দোলনা ব্যবহার করছেন। এভাবে ড্রেসিং টেবিলের বদলে ব্যবহৃত হচ্ছে দেয়ালে বসানো আয়না। কখনো স্টিলের ট্রাঙ্ক বসার ঘরে টি টেবিল হিসেবে ব্যবহৃত হচ্ছে। হাতে আঁকা চিত্র দিয়ে ট্রাঙ্কেও আনা হচ্ছে নতুনত্ব।,হাতে আঁকা নকশার কথাই যখন এল, তখন বলি, আসবাবেও রংতুলির মাধ্যমে ফুটিয়ে তোলা হচ্ছে রিকশাচিত্র। আসবাবে রিকশা পেইন্টিংয়ের এ ব্যবহার জনপ্রিয় করে ফ্যাশন হাউস ‘যাত্রা’। প্রথম দিকে আয়না, জলচৌকির মতো ছোট ছোট আসবাব নিয়ে কাজ শুরু করে তারা। ব্যাপক সাড়া পাওয়ায় আলমারি, ডাইনিং টেবিল, এমনকি খাটেও তুলে ধরা হয় রিকশাচিত্র। রিকশাচিত্রের পাশাপাশি আসবাবে যাত্রা আরও যুক্ত করেছে পটশিল্পের কাজ। যাত্রা ছাড়াও এখন অনেক প্রতিষ্ঠান অনলাইনে এ পেইন্টিং আসবাব নিয়ে কাজ করে। আসবাবে পেইন্টিং নিয়ে কাজ করেন, তাঁদের মধ্যে একজন রাজিব কাজি। রাফি আর্ট গ্যালারি নামে অনলাইনে আসবাব পেইন্টিং নিয়ে কাজ করেন তিনি। তাঁর আসবাবে ফোক ধারার আঁকা প্রাধান্য পায়।,সঙ্গে পেইন্টিংয়ের পাশাপাশি আসবাবে বাড়ছে ন্যাচারাল উড কালারের ব্যবহার। বাড়ছে সাদা রঙের আসবাবের জনপ্রিয়তাও। সব মিলিয়ে আসবাবে এত বৈচিত্র্য গত দুই দশকে খুব কম দেখা গেছে।,আসবাব তৈরির প্রতিষ্ঠান হাতিলের পরিচালক শফিকুর রহমান বলেন, গত ১০ বছরে আসবাবশিল্পে ব্যাপক পরিবর্তন এসেছে। আগে আসবাব তৈরির সময় ভাবা হতো যেন দীর্ঘদিন তা টিকে থাকে। সেই টিকে থাকার সময় ৫০ বছর পর্যন্ত ধরে নেওয়া হতো। এখন মানুষ অর্থনৈতিকভাবে অনেক সচ্ছল। পাশাপাশি শৌখিনও। মানুষ এখন দীর্ঘস্থায়িত্বের চেয়ে নতুনত্ব চান বেশি। যে কারণে আসবাবে যুক্ত হচ্ছে নিত্যনতুন নকশা।,নিজের আসবাব নিজেই তৈরি করে ঘর সাজিয়েছেন অন্দরসজ্জাবিদ সাবিহা কুমু। তিনি বলেন, ‘নিজে যেহেতু অন্দরসজ্জা নিয়ে কাজ করি, তাই চেয়েছিলাম আমার বাসার আসবাবগুলো যেন অন্যদের চেয়ে একটু আলাদা হয়। দোকানে সে রকম আসবাব খুঁজে পাচ্ছিলাম না। তখন নিজেই আসবাবের নকশা করা শুরু করি।’,সাবিহা কুমুর নকশায় তৈরি প্রতিটি আসবাবই অন্য রকম। কাঠের আসবাবে বিশেষ এক ধরনের হ্যান্ডপলিশ করে কালো রং আনার চেষ্টা করেন তিনি। জানান, অ্যান্টিকের প্রতি আগ্রহ যাঁদের, তাঁরা এ ধরনের আসবাব পছন্দ করেন। কুমুর আসবাবেরও রয়েছে বিশেষ কিছু ক্রেতা, যাঁরা আসবাবে কালো রঙের ব্যবহার পছন্দ করেন। পুরোনো পদ্ধতিতেই হাতে পলিশের মাধ্যমে এসব আসবাব রাঙানো হয়। যে কারণে আসবাবগুলো পায় একটু অন্য রকম লুক। এসব আসবাবের সঙ্গে সাবিহা কুমু কখনো যোগ করেন টেরাকোটা, ‘লোকজ সংস্কৃতির প্রতি আমার বিশেষ টান আছে। সেই ভালোবাসা থেকেই আসবাবে টেরাকোটার সংযোজন।’,আগে মনে করা হতো ঘর তো ছোট, আসবাব রাখব কোথায়। তবে এখন ছোট ঘরই কীভাবে অল্প আসবাবে সেজে উঠবে, তা নিয়ে কাজ করছে অনেক প্রতিষ্ঠান। ইশো তেমনই একটি প্রতিষ্ঠান, যেখানে হালকা স্লিম ফিটের মাল্টিপারপাস বিষয়টিকে প্রাধান্য দিয়ে আসবাবের নকশা করা হচ্ছে।,আবার ছোট ফ্ল্যাটের জন্য অনেকেই তৈরি করে নিচ্ছেন লো হাইট আসবাব। এসব নিচু আসবাব ঘরে বেশ খোলামেলা আবহ তৈরি করে। বসার ঘরে লো হাইট সোফা বা ডিভান, খাবার ঘরে লো হাইট টেবিল বা শোবার ঘরে কম উচ্চতার খাটের ব্যবহার এখন বেশ জনপ্রিয়। তবে এ ধরনের আসবাব ব্যবহারের ক্ষেত্রে বিশেষজ্ঞদের কিছু পরামর্শ রয়েছে। এই যেমন লো হাইট আসবাবেও উচ্চতার কিছু তারতম্য থাকে। তাই ঘরের আয়তনের ওপর নির্ভর করে আসবাবের উচ্চতা নির্ধারণ করতে হবে। একটু বড় ঘর হলে মেঝে থেকে হালকা উঁচু আসবাব বেছে নেওয়া ভালো। আবার ঘর যদি ছোট হয়, তবে মেঝে লাগোয়া আসবাবই ভালো দেখাবে।,বেতের আসবাবেও বেশ নতুনত্ব দেখা যাচ্ছে। শুধু বেতের আসবাবের নকশায় বৈচিত্র্য তো থাকছেই, সম্প্রতি কাঠের আসবাবেও জুড়ে দেওয়া হচ্ছে বেতের নকশা। কাঠের ডিনার ওয়াগনে আটকে দেওয়া হচ্ছে বেতের জালি। আবার বেত, কাঠ, মাটি—তিন উপকরণেও তৈরি হচ্ছে আসবাব। নতুন করে বেতের এ জনপ্রিয়তার কারণও কিন্তু সেই কাস্টমাইজড বা নিজস্ব নকশা।,এসব নিজের মতো আসবাব যে সব সময় দোকান থেকেই বানিয়ে নিতে হবে, তা কিন্তু নয়। কম দামি আসবাব ব্যবহার করেও কিন্তু আপনি কাস্টমাইজড আসবাব  করতে পারেন। বসার ঘরে সব সময় যে সোফা থাকতে হবে, তা–ও নয়। ছোট ছোট টুলেও সাজতে পারে বসার ঘর। চাইলে বসার ঘরে খাটিয়ার ব্যবহার করতে পারেন। কম উচ্চতার পেইন্ট করা টেবিল এ ধরনের অন্দরসজ্জায় বেশ মানাবে।,অন্দরসজ্জায় এখন রিসাইকেল ব্যাপারটি বেশ জনপ্রিয় হয়ে উঠেছে। পুরোনো শাড়ির কাপড় জোড়া দিয়ে তৈরি হচ্ছে সোফা। কাস্টমাইজড হিসেবে জনপ্রিয় হচ্ছে এ ধরনের আসবাবের ব্যবহার। আবার কাজে লাগে না বলে পুরোনো অনেক জিনিস আমরা ফেলে দিই। চাইলে এসব অব্যবহৃত জিনিসও আসবাব তৈরির কাজে ব্যবহার করতে পারেন। এই যেমন কাপড়ে নকশা করার ব্লক। যদি বাড়িতে এ ধরনের ব্লক থাকে, তবে তা দিয়েই তৈরি করতে পারেন আসবাব। তবে সেখানে জমানোর ব্লকের পরিমাণ একটু বেশিই থাকতে হবে। এ ছাড়া অকেজো হয়ে যাওয়া পুরোনো আসবাব একটির সঙ্গে আরেকটি জুড়ে তৈরি করতে পারেন নতুন আসবাব।"
দিঠির বাড়িতে একদিন,"সালটা ১৯৭২। অভিজাত এলাকা গুলশানের অনেক অংশই তখন ঘন জঙ্গল। ৫২ কাঠার সে রকমই একটা জায়গা সে সময়ে ২০ হাজার টাকা কাঠায় কিনেছিলেন দিঠি আনোয়ারের শ্বশুর। সেই জায়গার ওপর নির্মিত  তিনতলা একটি বাড়িতে থাকেন সংগীতশিল্পী। সেই বাড়িই ঘুরে দেখলেন তানজিনা আলম,গেট দিয়ে ঢুকতেই বাঁয়ে বিশালাকৃতির একটা সুইমিংপুল। স্বচ্ছ নীল পানির নিচে তিমি প্রতিকৃতির টাইলস। ক্লান্ত লাগলেই এখানে নেমে পড়েন দিঠি আনোয়ার। শরীর ও মনের জন্য সাঁতার যে একটি ভালো ব্যায়াম, এ কথা সব সময়ই তাঁর মাথায় থাকে। তাই শীতকাল বাদ দিয়ে সারা বছরই এটি ভীষণ কাজে আসে বাড়ির সবার।,পুল পার হয়ে সামনে একটু এগিয়ে গেলেই বিশাল খেলার মাঠ। চারদিক ঘিরে আছে শোভাবর্ধক ফুলের গাছ। শুধু ফুলই নয়, এই বাগান থেকে মেলে নানা রকম ফল ও সবজি। দিঠি আনোয়ার বলেন, ‘বাৎসরিক আম, কাঁঠালসহ বিভিন্ন মৌসুমি ফল আমরা এখান থেকেই পাই। এ মাঠে সন্তানের বন্ধুরা এসে খেলে ফুটবল, ব্যাডমিন্টন ইত্যাদি।’ ছোটখাটো অনুষ্ঠানও এ মাঠেই আয়োজন করেন। মাঠ ঘুরে গাছের সঙ্গে পরিচয় করাতে করাতে জানান, সব সময় একটু খোলামেলা পরিবেশে থাকতে পারি, এর চেয়ে ভালো আর হয় না।,শুধু মাঠেই নয়, পুরো বাড়িতেই সবুজের সমারোহ। এ বাড়ি যখন তৈরি হয়, তখন সবে সংসারে প্রবেশ করেছেন দিঠি আনোয়ার। বাড়ির মূল নকশায় তাই তাঁর ভূমিকা ছিল না। তবে বাড়ির অন্দরসজ্জায় তাঁর বিশেষ ভূমিকা আছে। দ্বিতীয় তলার ফটক খুলে ভেতরে ঢুকতেই বিশাল বারান্দা। এ বারান্দার সামনেও আবার একটি খোলা বারান্দা। এখানে চেয়ার–টেবিল পেতে বসলে গুলশানের ব্যস্ত রাস্তায় গাড়ির চলাচল ও মানুষের পদচারণ দেখা যায় সারাক্ষণ।,বাড়ির ভেতর ঢুকতেই ডানে ডাইনিং আর রান্নাঘর, বাঁ দিকে ড্রয়িংরুম। এখানের সব আসবাব সবুজ আর বেগুনির মিশেলে। শিল্পী জানালেন, সবুজ রং তাঁর ভীষণ পছন্দ। আর মীন রাশির জাতক বলে স্বভাবতই বেগুনিও তাঁকে টানে।,সংগীত যাঁর রক্তে, তাঁর বাড়ি গানের সরঞ্জামেই সাজবে, এ-ই তো স্বাভাবিক। তাই আনুষ্ঠানিক ও আটপৌরে দুটি ড্রয়িংরুমেই শোভা পাচ্ছে পিয়ানো। এর মধ্যে একটি পেয়েছেন বিয়ের পর সংগীত অনুরাগী শাশুড়ির কাছ থেকে। জানা গেল, পিয়ানোটি কম করে হলেও ৫০ বছরের পুরোনো। আরেকটি হালফ্যাশনের। সেটি মূলত দিঠির বড় সন্তানই ব্যবহার করেন বেশি।,এ কামরার দেয়ালের একদিকে পুরস্কার, সম্মাননা, দেয়ালচিত্রের সঙ্গে শোভাবর্ধন করছে তাঁর বিয়ের ওড়না দিয়ে তৈরি বিশাল একটি ফ্রেম। বিয়ের এবং ভালোবাসার স্মৃতির ভিন্ন এক উপস্থাপন।,ঐতিহ্যবাহী পুরোনো জিনিসের প্রতিও তাঁর ঝোঁক আছে। বসার ঘরে দিঠির জীবনের প্রথম সেতারও পরিপাটি করে সাজানো আছে। বাড়ির আসবাব কিংবা পর্দায় স্পষ্ট এই শিল্পীর পছন্দের বার্তা। ভিনটেজ আর ফুলের মোটিফের সবকিছুই ভীষণ পছন্দ করেন তিনি।,দোতলার মোট চারটি কামরার ভেতরে তাঁরা স্বামী-স্ত্রী একটিতে আর দুই সন্তান দুটোয় থাকেন। অন্যটি অতিথিদের জন্য বরাদ্দ। চারটি ঘর ছাড়াও একটি কক্ষে আছে ব্যায়ামের সরঞ্জাম আর গানের বাদ্যযন্ত্র।,রুমের সঙ্গে লাগোয়া বারান্দা থাকলেও দিঠির পছন্দ নিচের মাঠের দিকে মুখ করা বাড়ির মাঝের খোলা অন্য একটি বারান্দা। বন্ধুবান্ধব নিয়ে এ বারান্দায় আড্ডা দেন তিনি। এখান থেকে বৃষ্টি সবচেয়ে সুন্দর দেখা যায়। এখানে এসে বসলে গুনগুন করে গান ধরতে একদণ্ড সময় লাগে না। আশপাশ খোলামেলা বলে বছরজুড়েই পাওয়া যায় পর্যাপ্ত রোদ আর আলো–বাতাস।,নিজের ঘর পেরিয়ে সন্তানদের ঘরে যাওয়ার পথের দেয়ালে রেখেছেন বাবা গাজী মাজহারুল আনোয়ারের একটি ফটো গ্যালারি। সন্তানদের ঘরে যাওয়ার সময় সদ্য প্রয়াত বাবাকেও দেখা হয়ে যায়। এই দেয়ালে ছবি ছাড়াও ফ্রেমে বাঁধা আছে বাবার হাতে লেখা কাগজপত্র। দিঠি বলেন, ‘মাঝেমধ্যে এসব ছুঁয়ে দেখলেও বাবার অস্তিত্ব খানিকটা অনুভব করা যায়।’ মেয়ের এই বাড়িতে বসেই অনেক কালজয়ী গান রচনা করেছেন গাজী মাজহারুল আনোয়ার। আর মেয়ের শাশুড়ি বন্ধু হওয়ায় যেন মেয়ের বাসায় নয়, বন্ধুর সঙ্গেই আড্ডা দিতে আসতেন মাজহারুল আনোয়ার।,আলোর প্রতি দিঠি আনোয়ারের বিশেষ দুর্বলতা আছে। তাই এ বাড়িতে আলোকবাতির নানা রকম শেডের দেখা মিলবে। ঘরজুড়ে ছোট–বড় অন্তত ৩০টি আলোকবাতি।,দেয়ালজুড়ে বন্ধু, সন্তান, প্রিয়জনদের বিভিন্ন ছবি যেন ইতিহাসের সাক্ষী। জীবনের ফেলে আসা সময়কে মুহূর্তেই চোখের সামনে এনে দেয় এসব ছবি।,দিঠি আনোয়ার বলেন, ‘সারা দিন কাজ এবং কর্মব্যস্ততার পর ঘরে এসেই কেবল শান্তির নিশ্বাস নেওয়া যায়। আমার এ আপন আলয় তাই নিজের মতো করেই সাজিয়ে নিয়েছি।’"
ঈদে ঘর সাজাবেন যেভাবে,"পেশায় একজন স্থপতি ও আলোকচিত্রী ফওজিয়া জাহান। ঘর সাজানো তাঁর অনেকগুলো শখের মধ্যে একটি। প্রতিবছর ঈদের আগে নিজের জন্য নতুন পোশাক কেনার আগে অন্দরের জন্য কেনাকাটা করেন ফওজিয়া জাহান।,অন্দরকে মনের মতো করে সাজানোর এমন শখ ফওজিয়া জাহানের মতো অনেকেরই আছে। বিশেষ করে ঈদের দিনকে ঘিরে ঘর সাজানোর এ আয়োজনের পরিধিও হয় বড়।,ছোটবেলার ঈদের কথা ভাবলে কিন্তু পরিপাটি ও গোছানো অন্দরের কথাই মনে হবে। যদিও সে সময় গৃহসজ্জার মধ্যে ছিল ঘর পরিষ্কার করা, আলমারি থেকে ন্যাপথলিনের ঘ্রাণ ছড়ানো পরিষ্কার বিছানার চাদর বিছানো। পর্দা, সোফার কভার ও কুশন বদলানো। তবে আধুনিক সময়ের অন্দরসজ্জায় যোগ হয়েছে নতুন নতুন ভাবনা। অন্দরের বেশভূষা সুন্দর করতে প্রকাশ পায় আরও বেশি শৌখিনতা।,বিখ্যাত অন্দরসজ্জাবিদ ডেভিড হিকস মনে করেন, ‘একটি অন্দরের সাজসজ্জাই বলে দেয়, সে ঘরে কারা বাস করেন।’ তাই ঘর সাজাতে নিজের রুচি ও পছন্দকেই সবচেয়ে বেশি প্রাধান্য দেওয়া প্রয়োজন। ঘরের সাজের একঘেয়েমি দূর করার বড় সুযোগ পাওয়া যায় ঈদের সময়। তবে এলোমেলোভাবে নয়; বরং প্রয়োজন অনুসারে তালিকা করে ধাপে ধাপে সাজাতে হবে ঘর।,ঈদের সময় ঘরের জন্য চাইলে নতুন আসবাব কেনা যায় আবার পুরোনো আসবাবকে নতুন রূপ দেওয়া যায়। পেইন্ট করে আসবাবে নতুন ভাব আনা যায়। এ ছাড়া ঘরে নতুনত্ব আনতে আসবাবের জায়গা পরিবর্তনও গুরুত্বপূর্ণ। যে সোফা এত দিন ডান দিকে ছিল, সেটাকে এবার বদলে নিতে পারেন বাঁয়ে। একা পড়ে থাকা ডিভানটা হয়তো সোফার সঙ্গে মিলিয়ে বসালেন।,ঈদের দিনে ঘর সাজাতে অনেকেই নতুন ডিভান, দোলনা, আঁকা টুল, রকিং চেয়ার, ছোট টেবিলের মতো শৌখিন আসবাবে ঘর সাজান। নতুন আসবাবে ঘরের পরিবেশে আসে পরিবর্তন। নতুন সংসার হলে তো চিন্তা নেই। তবে ঘরজুড়ে আসবাব থাকলে সেটা ভালো দেখাবে না। বরং ঘরে যতটা সম্ভব খোলামেলা পরিবেশ বজায় রাখুন। ঈদের দিনে আসবাবে পুরোনো ভাব থাকলে কি আর চলে! নতুন আসবাব কিনতে না চাইলে পুরোনো আসবাবে বার্নিশ করে নতুন রূপ দিতে পারেন। চকচকে আসবাবে ঘরজুড়ে উৎসবের আমেজ আসবে।,সুন্দর বিছানার চাদর কিন্তু পুরো ঘরের চেহারাই বদলে দিতে পারে। যদিও উৎসবের আমেজ ও ঘরের ধরন বুঝেই বিছানার চাদর বিছাতে হবে। বিছানায় হালকা ও চোখের আরাম দেবে, এমন রঙের চাদর ভালো লাগবে। আবার গাঢ় রং ব্যবহারে আসে উৎসবের ভাব। তাই বসার ঘরে ডিভানে উজ্জ্বল রঙের চাদর মন্দ লাগবে না। খুব চকমকে জমিনের চাদর ব্যবহার না করে ঈদের দিনে কেপ সিল্কের প্যাচওয়ার্ক চাদর ডিভানে ভালো লাগবে। শিয়ার আর্টিস্ট্রি, খুঁত, আড়ং, যাত্রাসহ বেশ কিছু অনলাইন পেজ ও দোকানে পাওয়া যাবে এমন প্যাচওয়ার্কের চাদর।,ঈদের দিনে শোবার ঘরের জন্য সাদা বা প্যাস্টেল শেডের সুতি ব্লক প্রিন্টের চাদর দেবে প্রশান্তি। বিছানার সৌন্দর্য বাড়াতে চাদরের সঙ্গে মিলিয়ে ছোট ছোট কুশন রাখতে পারেন পাশে।,ঈদের দিনে অতিথিরা অন্য ঘরের তুলনায় বসার ঘরেই বেশি সময় থাকেন। তাই অন্দরসজ্জায় বসার ঘরকেই বেশি গুরুত্ব দিতে হবে। বসার ঘর উজ্জ্বল ও হালকা রঙের মিশেলে সাজাতে পারেন। অন্দরসজ্জাবিদ গুলশান নাসরিন চৌধুরী বলেন, ‘সোফার গদির রং হালকা হলে কুশন কভারের রং গাঢ় নিতে পারেন। সিকুইনের কুশনের ধারাও এখন বেশ চলছে। ঈদের থিমেও সোফা ও ডিভান সাজানো যায়। চাঁদ, তারকা বা মিনারের ডিজাইন করা কুশন কভার পাওয়া যাবে বিভিন্ন ঘরের সব পর্দা একই রকম না করে কয়েকটি প্যাস্টেল শেড মিলিয়ে সাজাতে পারেন। এতে নরম ও কোমল ভাব আসবে।’,বসার ঘরের আকার বুঝে ছোট বা বড় আকারের শতরঞ্জি ও কার্পেট বিছিয়ে নিলে ঘরের আভিজাত্য বাড়বে। শতরঞ্জিতে দেশি আসব ফুটিয়ে তোলা সহজ। আর রাজকীয় আমেজ আনতে চাইলে কার্পেটই আদর্শ। ইরানি নকশার কার্পেট অনেকেই ঈদের দিনের জন্য পছন্দ করেন। পাটের তৈরি শতরঞ্জির দেখা মিলবে অনেক প্রতিষ্ঠানে। সেখান থেকেও বেছে নেওয়া যেতে পারে ঈদের অনুষঙ্গ।,ঈদের দিনে খাবার টেবিলের সাজ পায় বিশেষ গুরুত্ব। মজার মজার খাবার সাজানো হবে যে টেবিলে, সেটারও সাজসজ্জা হওয়া চাই উৎসব উপযোগী। টেবিল সাজানোর অনুষঙ্গগুলোর মধ্যে টেবিল রানার ও ম্যাটকেই প্রাধান্য দিতে হবে। টেবিলে একটু উজ্জ্বল ও গাঢ় রঙের ম্যাট ও রানার সুন্দর লাগবে। আধুনিক লুক আনতে জ্যাকার্ড পাড় কাটা টেবিল ম্যাট ও রানারে আসবে বৈচিত্র্য। জ্যামিতিক, ফুলেল, স্ট্রাইপ প্যাটার্নগুলো ব্যবহৃত হয় জ্যাকার্ড নকশায়। হোম স্টাফ পেজে পাওয়া যাবে এ ধরনের টেবিল ম্যাট ও রানার। টেবিল ক্লথ বাছাইয়ের ক্ষেত্রে সাদা রঙের পরিবর্তে উষ্ণ রং বেছে নিতে পারেন।,ঈদের দিন ঘর থাকতে হবে সুবাসিত। তাই ফুল রাখেন অনেকে। এ ছাড়া সুগন্ধি মোম দিয়েও এই আবহ তৈরি করা যায়। সাধারণ মোমের বদলে এখন নানা রকম ডিজাইন ও আকারের মোমই বেশি ব্যবহার করা হয়। ঘ্রাণ হয় ভিন্ন ভিন্ন। এ ছাড়া চাঁদ ও তারা আকারের ফেইরি লাইট জানালার সঙ্গে টাঙিয়ে দেওয়া যায়। ছোট ইরানি ঝাড়বাতি বা টার্কিশ লাইট দিয়ে বসার ঘর বা খাবার ঘর সাজাতে পারেন। বাজেট কম হলে হ্যান্ডপেইন্ট করা লাইট ও বাঁশ দিয়ে তৈরি টেবিল ল্যাম্পে ঘরের আবহ পরিবর্তনের পরামর্শ দিলেন অন্দরসজ্জা প্রতিষ্ঠান চতুষ্কোণের পরিচালক কান্তা কবির।,একসময় রান্নাঘরকে মূল ঘরের বাইরের অংশই মনে করা হতো। তবে আধুনিক রান্নাঘরের ধারণাটি জনপ্রিয়তা পাওয়ায় শোবার ঘর, বসার ঘরের মতো রান্নাঘরের সাজসজ্জাও সমানভাবে গুরুত্ব পাচ্ছে। রান্নাঘরে অন্যান্য ঘরের তুলনায় অনেক বেশি পণ্য থাকে। তাই গুছিয়ে রাখাটাও বেশ কঠিন। হাতিলের পরিচালক শফিকুর রহমান বলেন, ‘ঈদের সময়ে রান্নাঘর সাজিয়ে–গুছিয়ে রাখতে ক্যাবিনেট সবচেয়ে ভালো সমাধান। এ ছাড়া রান্নাঘরের অব্যবহৃত কর্নারের মাপ অনুসারে ফরমাশ দিয়ে চেম্বার বা ক্যাবিনেট তৈরি করে নেওয়া যায়।’,প্লেট, চামচ, চায়ের কাপ গুছিয়ে রাখতে ধাতবের র৵াক পাওয়া যায়। ঈদের দিন রান্নার মসলা রাখতে দেয়ালে ছোট ছোট র৵াকে কৌটা সাজিয়ে রাখতে পারেন। বাজারে এ ধরনের র৵াক সহজেই পেয়ে যাবেন। রান্নাঘর গুছিয়ে রাখতে রোলিং কার্ড বা চাকা দেওয়া কার্ডও কিনতে পারেন। এখানে রান্নার সামগ্রী রেখে ইচ্ছেমতো সারিতে রাখতে পারবেন। ঈদের দিনে গাছ দিয়ে সাজাতে পারেন রান্নাঘর। সে ক্ষেত্রে দেয়ালে কাঠের ছোট ছোট তাক করতে পারেন বা বাজার থেকে কেনা মেটালের তাকেও গাছের ছোট টপ বা পাত্র রাখা যায়।,চাঁদরাতেই রান্নাঘর পরিষ্কার করে গুছিয়ে রাখুন। সকালে উঠে যাতে কোনো জিনিস খুঁজে পেতে অসুবিধা না হয়।,পরিবেশনের পাত্রগুলো ক্যাবিনেটে রাখলে কোন বাসনে কী খাবার বাড়বেন, সেটা বুঝে সামনের দিকে রাখুন। রান্নাঘরের ছুরি, কাঁচি, বঁটি, পাটার মতো জিনিসগুলো সাবধানে রাখা জরুরি।,ময়লা ফেলার জন্য বিনে আলাদা পলিথিন দিয়ে রাখুন, যাতে ভরে গেলে সহজে তুলে ফেলতে পারেন।"
এসি ছাড়াই ঘর ঠান্ডা রাখবেন যেভাবে,"গরমের ধরন মনে হচ্ছে বদলে গেছে। যেসব বাড়িতে আগে ফ্যানের বাতাসেই দিব্যি গোটা গ্রীষ্মটা কাটিয়ে দেওয়া যেত, সেসব বাড়ির বাসিন্দারাও আজকাল অনলাইনে শীতাতপ নিয়ন্ত্রণযন্ত্রের (এয়ার কন্ডিশনার, সংক্ষেপে এসি) দামদরের খোঁজ নিচ্ছেন। কিন্তু অনেকের জন্যই এসি এখনো এক বিলাসিতার নাম। প্রচণ্ড গরমে একটু শান্তির জন্য হলেও খুঁজতে হয় বিকল্প ব্যবস্থা। এই গরমে কীভাবে নিজের বাসা ঠান্ডা রাখবেন, সে উপায়ই বাতলে দেওয়া হয়েছে। ,সকাল সকাল পর্দা টেনে দিন,সকালের মিঠে রোদ বেশিক্ষণ স্থায়ী হয় না। তাই সকালে রোদ উঠতে না উঠতেই পর্দা টেনে দিন। এতে করে সহজে ঘরে তাপ ঢুকবে না। ঘরও তুলনামূলক ঠান্ডা থাকবে। ,দেয়ালে হালকা রঙের ব্যবহার,মনে রাখবেন, রং যত গাঢ় হয়, তত আলো শোষিত হয় এবং যত হালকা হয়, তত আলো বেশি প্রতিফলিত হয়। ঘরে যত বেশি আলো শোষিত হয়, তত তাপমাত্রা বৃদ্ধি পায়। তাই ঘরের ভেতর যতটা সম্ভব হালকা রং ব্যবহার করার চেষ্টা করুন। এতে করে দিনের বেলা ঘর তাপ ধরে রাখবে না। ফলে আলো চলে যাওয়ার সঙ্গে সঙ্গে ঘর ঠান্ডা হতে শুরু করবে।,ভারী সুতি পর্দা ব্যবহার,জানালায় ভারী সুতি পর্দা ব্যবহার করুন। এ ধরনের পর্দা ঘরে আলো প্রবেশ করতে বাধা দেয়। এ ছাড়া হালকা রঙের বিছানার চাদর ও বালিশের কাভার ব্যবহার করুন। এতে করে বিছানাপত্র তাপ ধরে রাখবে না। ঘরও থাকবে তুলনামূলক ঠান্ডা।,ঘর রাখুন অন্ধকার,ঘরে আলোর পরিমাণ যত কম থাকে, ঘর তত বেশি ঠান্ডা থাকে। রাতে কাজ করলে চেষ্টা করবেন ঘর যতটা সম্ভব কম আলোকিত রাখতে। টিউবলাইটের পরিবর্তে এলইডি লাইট ব্যবহার করা গেলে ভালো। এতে করে ঘর তুলনামূলক ঠান্ডা থাকবে। ,ঘরে রাখতে পারেন ছোট গাছ,ঘরের ভেতর ছোট্ট একটি গাছ, যেমন ঘরের সৌন্দর্য বাড়ায়, তেমনি তাপমাত্রা কমাতেও সাহায্য করে। গাছ ঘরের ভেতর জমা হওয়া কার্বন ডাই-অক্সাইড শুষে নেয়, ফলে ঘরের তাপমাত্রা তুলনামূলক কম থাকে। মানিপ্ল্যান্ট, অ্যালোভেরা, অ্যারিকা পাম-জাতীয় গাছ ঘরের সৌন্দর্যবর্ধন ও তাপমাত্রা নিয়ন্ত্রণ, উভয় কাজেই বেশ উপকারী।,ভেজা ভেজা করে ঘর মুছুন,ঘরের তাপমাত্রা কম রাখতে একটু ভেজা ভেজা করে ঘর মুছুন। প্রয়োজন হলে একবারের পরিবর্তে ঘর মুছতে পারেন বেশ কয়েকবার। মেঝের পাশাপাশি জানলার কাচও পানি দিয়ে মুছুন। এতে বেশ কিছু সময় ঘর ঠান্ডা থাকবে।,টেবিল বা স্ট্যান্ড ফ্যানের সামনে বরফ,ঘর ঠান্ডা করার অন্যতম কার্যকর উপায় হলো বরফ। টেবিল বা স্ট্যান্ড ফ্যানের সামনে এক বাটি বরফ রাখতে পারেন। এতে করে বরফের ঠান্ডা বাতাস ঘরজুড়ে ঠান্ডা অনুভূতির সৃষ্টি করে। বরফ গলে গেলেও ঘরজুড়ে অনেকক্ষণ ঠান্ডা অনুভূতি বজায় থাকে। তবে লক্ষ রাখবেন, এ সময় যেন ঘরের দরজা-জানালা বন্ধ থাকে।,তথ্যসূত্র: ফেমিনা ইন্ডিয়া"
ঈদের আগে কম খরচে অন্দর সাজে বদল আনতে চান? জেনে নিন উপায় ,"বাড়িতে যা আছে, সেসব জিনিসের স্থানের খানিক অদলবদল আর ছোটখাটো উপকরণের যোগ–বিয়োগ করে অন্দরকে করে তোলা সম্ভব উৎসবমুখর ,দেয়ালটাকে দিন নতুন রূপ,ঘরের দেয়ালে নতুন ওয়ালপেপার লাগিয়ে নিলেই ঘর দেখাবে একেবারে অন্য রকম। অ্যাসথেটিকস ইন্টেরিয়রসের প্রধান নির্বাহী কর্মকর্তা সাবিহা কুমু বলেন,‘যোগ করতে পারেন ছবির ফ্রেম কিংবা দেয়ালসজ্জার অন্য কোনো উপকরণ (যেমন ঝুলন্ত শো-পিস)। সম্ভব হলে দেয়ালে নতুন করে রংও করাতে পারেন। একটা দেয়ালে আঁকতে পারেন স্বপ্নিল চিত্র’। ,পুরোনোতে নতুনত্ব,কাঁসা বা পিতলের পুরোনো কোনো জিনিস হয়তো ঢুকিয়ে রেখেছেন কোথাও। সেটিকে এনে রাখুন বসার ঘরের মূল টেবিলের ওপর। পুরোনো ট্রাংক কিংবা পানের বাটার মতো ঐতিহ্যবাহী সামগ্রীও ঘর সাজানোর কাজে লাগাতে পারেন। পুরোনো কাতান বা জামদানি দিয়ে পর্দা, কুশনকাভার বানানো যায়। পুরোনো দিনের খাটের ওপরে চারটি খুঁটি লাগানো থাকত। সে রকম খাট বাড়িতে থাকলে সেটার খুঁটি খুলে নিয়ে দেয়ালে লাগাতে পারেন। খুঁটির আশপাশে আটকে দিলেন নানা ধরনের ছবি বা অনুষঙ্গ।,প্রকৃতির পরশে,অন্দরের একটা কোনায় সবুজ ‘অরণ্য’ গড়ে তুলতে পারেন। মাটির উপকরণ, টেরাকোটার উপকরণ রাখলে অন্দরে পাবেন প্রকৃতির পরশ। চাইলে ‘অরণ্য’ করে তোলা জায়গাটাতে ছোটখাটো ঝরনার ব্যবস্থাও করতে পারেন। কুলকুল পানির ধারা আনতে অবশ্য একটু বেশি খরচ করতে হবে। বাড়ির প্রবেশপথে কিংবা ব্যালকনিতেও থাকতে পারে এমন সবুজ আর ঝরনার আয়োজন।,আলোকবিন্যাস,অন্দরের আলোকবিন্যাসে খানিক পরিবর্তন আনতে পারেন। ব্যবহার করতে পারেন মরিচবাতি। কেন্দ্রীভূত আলো (ফোকাস লাইট) ব্যবহার করেও অন্দরের চেহারা পাল্টে দেওয়া যায়। ভিন্ন ধাঁচের ল্যাম্পশেড কিনতে পারেন। ঝুলন্ত আলোর উৎসেও বাড়ে অন্দরের সৌন্দর্য। ,শিশুর ঘরে,শিশুর ঘরের জন্য বেছে নিতে পারেন কার্টুন বা ফুলের মোটিফ। বিছানার চাদর বা বালিশের ওয়াড়ে থাকতে পারে এসব মোটিফ। একটা দেয়াল নিজেরাই রং করতে পারেন। অ্যাসথেটিকস ইন্টেরিয়রসের প্রধান নির্বাহী কর্মকর্তা সাবিহা কুমু জানান, দেয়ালে আকাশের ‘নকশা’ দিয়ে কাগজের ঘুড়ি, মেঘ, বৃষ্টি, রোদ জুড়ে দিতে পারেন। নানা রঙের কাগজ দিয়ে অরিগামি করা যায়। ফুলদানিতে কাগজের ফুল-পাতা বা চরকি সাজিয়ে দিতে পারেন। শক্ত কাগজ দিয়ে ওর পছন্দের জিনিস বা খেলনা বানিয়ে রং করে ঘরের দেয়ালে ঝুলিয়ে দিতে পারেন। পমপমও বানিয়ে নিতে পারেন। পড়ার টেবিলের ওপর আলাদা তাক বসাতে পারেন। সেখানে রাখতে পারেন সাজানোর জিনিস। ঘরের ওপরের দিকে কোনো তাক থাকলে সেটায় আলাদা রং করে খেলনা সাজিয়ে রাখতে পারেন। ঈদের আগে অন্দরে ছোটখাটো এমন পরিবর্তনে সহজেই চলে আসবে উৎসবের আমেজ।"
পুরোনো আসবাব দিয়েই এই আসবাবগুলো বানাতে পারেন,"ঈদে ঘর সাজানোর জন্য চাইলেই অনেকে নতুন আসবাব কিনতে পারবেন না। এ ক্ষেত্রে পুরোনো আসবাব একটু রদবদল করে আবার ব্যবহার করতে পারেন। এ জন্য দরকার একটু পরিকল্পনা আর সৃজনশীলতা।,আধুনিক যুগে চাই আধুনিক আসবাব। বিদায় জানাতে হয় আমাদের খুব প্রিয় পুরোনো দিনের স্মৃতিবিজড়িত আসবাবগুলোকে। আর তখনই তৈরি হয় এক অদ্ভুত টানাপোড়েন—পুরোনোকে রাখব, নাকি নতুনকে জায়গা করে দেব। এ রকম মুহূর্তে পুরোনো আসবাবে কিছু পরিবর্তন এবং পরিমার্জন করে নতুনভাবে ব্যবহার করা সম্ভব বলে জানালেন স্থাপত্যবিষয়ক প্রতিষ্ঠান মেটামরফিক-এর স্থপতি ফারাহ মৌমিতা।,বাড়ি বা ফ্ল্যাটে নতুন লুক আনতে সাধারণভাবেই আমরা পুরোনো বা ভাঙা কাঠের জিনিস ফেলে দিয়ে থাকি কিন্তু ওই ভাঙা চেয়ার বা টেবিল থেকেই আপনি বানিয়ে ফেলতে পারেন লিভিং রুমের সুন্দর একটা শেলফ। শুধু চেয়ারের পায়াগুলো কাটিয়ে বসার জায়গাটাকে দেওয়ালের সঙ্গে এমনভাবে সেট করে দিন, যাতে তা একটা শেলফের আকার নেয়।,পুরোনো বড় আকারের টেবিল ঘরের আয়তন অনুযায়ী কাটিয়ে তার ওপর ল্যামিনেট তুলে দিয়ে কাচ লাগিয়ে দিন। দেখবেন টেবিলটা দেখতে কত হালকা লাগছে। টেবিলের যে অংশ বাদ গেল, তা যদি ভালো থাকে, তাহলে সেটা দিয়ে আপনার বারান্দা বা বাগানে পট বা টব রাখার জায়গা বানিয়ে ফেলতে পারেন।,এখন আলনার চল প্রায় নেই বললেই চলে। আলনার কাঠ দিয়ে আলমারিতে র‍্যাক বানিয়ে ফেলতে পারেন। যদি বাড়িতে কোনো পোষ্য থাকে, তাহলে পুরোনো চেয়ার দিয়ে তাদের জন্য প্রয়োজনীয় কিছু জিনিস বানাতে পারেন। পুরোনো ভারী কারুকাজ করা খাটের স্ট্যান্ডগুলো খুলে ফেলুন। পায়াগুলো কিছুটা ছোট করে নিন। তারপর পছন্দের রঙের বার্নিশ করুন। পেয়ে যাবেন মানানসই লো হাইট খাট। খাটের মাথার দিকের নকশার অংশ ফেলে না দিয়ে সোফার পিঠের দিকে জুড়ে দিন। পেয়ে যাবেন আধুনিক অ্যান্টিক সোফা। বানিয়ে ফেলতে পারেন দোলনাও।,কাঠের সিন্দুকের ওপর বার্নিশের প্রলেপ দিয়ে ওপরে একটা কাচ বসিয়ে দিন। অ্যান্টিক সোফার সঙ্গে হয়ে যাবে জুতসই সেন্টার টেবিল। আবার এই সিন্দুক দিয়েই করে ফেলতে পারেন বসার ব্যবস্থা। বার্নিশ করে তার ওপরে একটা গদি বসিয়ে দিন। সঙ্গে রঙিন কুশন রেখে দিতে পারেন।,পুরোনো ক্যাবিনেট বা বেডসাইড টেবিল ফেলে না দিয়ে বাথরুমের দেয়ালে লাগিয়ে নিন। প্রয়োজনীয় সরঞ্জাম রাখা যাবে। পেইন্ট করে বারান্দার দেয়ালের সঙ্গেও রাখতে পারেন। খবরের কাগজ ও ম্যাগাজিন স্টোরেজের ব্যবস্থা হিসেবে চমৎকার।,হোম মেকার নাসরিন হকের বাড়িতে রয়েছে এমন অনেক আসবাব, যেগুলো তিনি পুরোনো আসবাব থেকে নিয়ে নতুন করে করেছেন। তাঁর স্বামীর ছোটবেলার খাটের স্ট্যান্ডগুলো দিয়ে বানিয়ে নিয়েছেন আয়নার ফ্রেম। আবার, পুরোনো দুটি সিঙ্গেল সোফার পেছনের অংশ দিয়ে বানিয়ে নিয়েছেন একটি সোফা। তিনি জানান, পুরোনো শখের আসবাবগুলো একটু বুদ্ধি খাটিয়ে নিলেই আবারও ব্যবহার করা সম্ভব।"
আপনার বাসা ‘চাইল্ড প্রুফিং’ করা আছে তো,"বাড়িতে ছোট একটি শিশু থাকলে সারাক্ষণ চিন্তা লেগেই থাকে। কখন হামাগুড়ি দিয়ে কোথায় চলে গেল, কোথায় পড়ে ব্যথা পেল—প্রত্যেক মায়েরই এই এক দুশ্চিন্তা। শিশুকে সব সময় চোখে চোখে রাখা সম্ভব হয় না। তাই একেবারে নবজাত হোক কিংবা হাঁটতে শেখা শিশু, সবার ক্ষেত্রেই প্রথমে ঘরের সুরক্ষা নিশ্চিত করা জরুরি। কীভাবে নিজের ঘরকে শিশুর উপযোগী করা যায়, এ বিষয়ে বলছিলেন স্থাপত্যবিষয়ক প্রতিষ্ঠান মেটামরফিকের স্থপতি ফারাহ মৌমিতা।,• ঘরের ভেতরে নিরাপত্তা বাড়ানোর জন্য ‘চাইল্ড প্রুফিং’ করতে হবে। যেমন আসবাবের কোনার জন্য ‘কর্নার প্যাড’, দরজায় ‘ডোর স্টপার’, ঘরের নিচের দিকে প্লাগের ‘সকেট কাভার’, দরজায় ও সিঁড়িতে ছোট গেট বা ‘চাইল্ড প্রুফিং গেট’ বসাতে হবে। এসব বস্তুই বাংলাদেশে অনলাইনে কিনতে পাওয়া যায়। এসব কেনা সম্ভব না হলে ঘর থেকে কার্পেট, কোনাযুক্ত আসবাব সরিয়ে রাখতে হবে। ছিটকিনির ফুটোতে কাঠিজাতীয় কিছু ঢুকিয়ে বন্ধ রাখতে হবে। প্লাগের ফুটোয় ভালো আঠাযুক্ত টেপ লাগিয়ে দিতে হবে।,• শিশুরা ঘরের ছিটকিনি, হ্যাচবল যাতে নাগাল না পায় বা ভেতর থেকে দরজা বন্ধ করতে না পারে, সেদিকেও দৃষ্টি রাখা উচিত। শিশুর ঘরের আসবাবগুলো যেন খুব বেশি উঁচু না হয়, হাঁটতে শেখা শিশু যেন সহজেই বিছানায় ওঠানামা করতে পারে, এমনটি হওয়া উচিত।,• ছোট আসবাবগুলো দেয়ালের সঙ্গে ফিট করে দিলে খেলার সময় শিশুর দুর্ঘটনা হওয়ার আশঙ্কা কম থাকে। যেকোনো ড্রয়ার বা ক্যাবিনেট তালাবদ্ধ করে বা এমনভাবে বন্ধ করে রাখতে হবে যেন শিশু সহজে খুলে না ফেলতে পারে।,• আসবাবের কোনাগুলো শিশুদের জন্য বিপজ্জনক। তাই ফোম বা নরম কাপড় দিয়ে আসবাবের কোনাগুলো ঢেকে দিতে হবে।,• শিশুর বিছানায় কখনোই অতিরিক্ত বালিশ, লেপ ও কম্বল জড়ো করে রাখবেন না। খেলার ছলে কিংবা ঘুমের মধ্যেও শিশু এসবের নিচে চাপা পড়তে পারে।,• হামাগুড়ি বা হাঁটতে শেখা শিশুর প্রথম ধাপই শুরু হয় ঘরের মেঝেতে। সে জন্য দরকার মসৃণ মেঝে। মেঝেতে কোনো ফাটল থাকলে বা অসমতল হলে সেগুলো দ্রুত মেরামত করতে হবে।,• মেঝেতে নরম কার্পেট ব্যবহার করলে শিশু পড়ে গেলে মারাত্মক ব্যথা পাওয়ার আশঙ্কা কম থাকে। সে ক্ষেত্রে এমন কার্পেট ব্যবহার করতে হবে যেন সেটি সহজে পিছলে না যায়।"
ঈদের আগে খাবার ঘর যেভাবে সাজানো হচ্ছে,"দেশি কিংবা বিদেশি যে কোনো ধাঁচেই সাজানো যায় খাবার ঘর,খাবার জায়গাটা কেমন, তার ওপর নাকি নির্ভর করে খাবার রুচি। ছিমছাম, পরিচ্ছন্ন খাবার ঘরে পরিবেশিত খাবার আনে পরিতৃপ্তি। এ যুগে অনেক অন্দরেরই পরিসর সীমিত। খাবার ঘরটাও ব্যতিক্রম নয়। বিলাসবহুল ভবনে তো আর সবার থাকা হয়ে ওঠে না। তবে বাবুই পাখির নীড়ের মতো ক্ষুদ্র অন্দরেও পরিবারের সবার প্রয়োজন মেটানোর ব্যবস্থা করা সম্ভব সৃজনশীল আয়োজনে। ,ছোট খাবার ঘরেও অতিথি আপ্যায়নের সুন্দর ব্যবস্থা করা যায়। প্রথাগত ধারণার বাইরে গিয়ে শৈল্পিক রূপে অন্দর সাজানো হচ্ছে আজকাল। খাবার ঘরে কেউ কেউ এমন টেবিল রাখছেন, প্রয়োজনে যেটিকে বড় করে নেওয়া যায়। ফিরে এসেছে চেয়ারে কভার দেওয়ার চল। বসার জন্য কাজে লাগানো হচ্ছে বেঞ্চ। দেয়াল ঘেঁষে গড়ে তোলা আলাদা একটি অংশে খাবার বা পানীয় রাখার ব্যবস্থাও থাকছে। বাঙালিয়ানার ঐতিহ্য কিংবা ভিক্টোরিয়ান ধাঁচের আভিজাত্য—যেটিই পছন্দ হোক, সেই ধারাতেই গড়ে তোলা যায় খাবার ঘর। এমনটাই বলছিলেন রেডিয়েন্ট ইনস্টিটিউট অব ডিজাইনের প্রধান ও ইন্টেরিয়র ডিজাইনার গুলসান নাসরীন চৌধুরী। ,ছোট পরিবার,ছোট পরিবারের জন্য এমন টেবিল রাখতে পারেন, যেটিকে বিস্তৃত করার সুযোগ থাকে। টেবিলের দুই পাশে কবজার সহায়তায় আলাদা অংশ আটকানো থাকলে প্রয়োজনে টেবিলের পরিধি বাড়ানো যায়। তা ছাড়া ছোট পরিবারের সদস্যদের রোজকার ব্যবহারের জন্য রান্নাঘরের এক পাশেও একটি চারকোনা টেবিল রাখা যায়। এই টেবিলের নিচে চারটি টুল ঢুকিয়ে রাখলে প্রয়োজনের সময় বের করে বসা যায়। এতে করে ব্যস্ততার সময় রান্নাঘর থেকে খাবার ঘর পর্যন্ত বাটি আনা-নেওয়ার সময় বেঁচে যায়। ,পরিবেশনে ভিন্নতা,অনেক অতিথির সমাগম হলে খাবার টেবিলে সবার জায়গা না-ই হতে পারে। এমন ক্ষেত্রে সাধারণত বয়স্ক বা হাঁটুর সমস্যায় আক্রান্ত ব্যক্তিদের চেয়ারে বসতে দিয়ে বাকিরা এদিক-ওদিক ছড়িয়ে ছিটিয়ে বসেন। খাবার টেবিলে খাবার দেওয়া থাকে। যে যার মতো খাবার উঠিয়ে নেন। প্রয়োজনে আরেকটি ছোট টেবিল পাশে রেখে সেখানেও কিছু খাবার, মিষ্টান্ন কিংবা পানীয়ের জগ, বোতল ও গ্লাস রেখে দিতে পারেন। উৎসব-আয়োজনে অতিথিদের জন্য তো বটেই, রমজান মাসে বাড়ির লোকেদের জন্যও এমন ‘পানীয় কর্নার’ করতে পারেন।,দেয়াল ঘেঁষে খাবার রাখা,খাবার পরিবেশনের আরেকটি জায়গা হতে পারে ঘরের একটা দেয়াল ঘেঁষে গড়ে তোলা তাকের উপরিভাগ। তাকের ভেতরের অংশে তৈজসপত্র থাকে। উপরিভাগটা গড়া হয় কাঠ, মার্বেল, পাথর বা টাইলস দিয়ে, যেখানে অনায়াসেই থালা, চামচ, গ্লাস, এমনকি খাবারের বাটি বা পানীয়ও রেখে দেওয়া যায়। ,চলমান পরিবেশনা,বারবার উঠে খাবার আনতে অস্বস্তি বোধ করতে পারেন অতিথি। কারও বারবার ওঠাবসায় অসুবিধাও থাকতে পারে। টি-ট্রলিতে টিস্যু বক্স, চামচ, কাঁটাচামচ, টুকটাক খাবার গুছিয়ে প্রত্যেকের সামনে ধরতে পারেন। একজনের প্রয়োজন শেষে পরের জনের কাছে ঠেলে নেওয়া যায় অনায়াসেই।,দেয়ালে ‘লুকানো’ টেবিল,ছোট অন্দরে দেয়ালের সঙ্গে কবজা দিয়ে আটকে ‘লুকিয়ে’ রাখা যায় পরিবেশনের জায়গাটাকে। প্রয়োজনে দেয়াল থেকে ঝুলিয়ে দেওয়া যায় চেইনের সাহায্যে, নিচে পায়াও থাকে। গুটিয়ে দিলে সেঁটে থাকে দেয়ালে, অনেকটা সৌন্দর্যবর্ধন সামগ্রীর মতো। রিকশাচিত্র বা অন্য নকশা করা যায় এতে।,মানানসই অনুষঙ্গ,অন্দরে রাখুন মানানসই উপকরণ। বাঙালি ধারায় কাঠ, বাঁশ, বেত মানায়। আবার ভিক্টোরিয়ান ধারায় পাবেন আভিজাত লুক। তবে একই বাড়িতে দুই রূপের সংমিশ্রণ কাম্য নয়। ছোট ঘরে তুঁত, বাদামি বা কফিজাতীয় রঙের আসবাব রাখবেন না। ছোট ঘরের দরজার ফ্রেম, পর্দা, টেবিল রানার, চেয়ারের কভার প্রভৃতি সাদা বা হালকা রঙের হলে ভালো। হালকা টেবিল রানারে মানাবে রঙিন তৈজস। ছোট টেবিলে চাই মানানসই আকারের তৈজস। টেবিল রানার, চেয়ারের কভার, পর্দা প্রভৃতি রঙিন হলে সাদা বা চাপা সাদা রঙের তৈজস বেছে নিন।,শেষ কথা,কখনো খাবারের ওপর কেন্দ্রীভূত আলোর প্রয়োজন, কখনো আবার অতিথিদের পরস্পরকে ভালোভাবে দেখার জন্য চাই বিস্তৃত আলো। তাই এমন বাতির ব্যবস্থা করতে পারেন, যা প্রয়োজনে ওঠানো-নামানো যায়।,রান্নার পর খাবার ঘরে কয়েকটা মোমবাতি জ্বালিয়ে দিন। আঁশটে বা মসলার গন্ধ চলে যাবে।,পুরোনো জামদানি শাড়ির পাড় দিয়ে পেলমেট বানাতে পারেন। শাড়ি কেটে পর্দার নিচে পাড়ও লাগাতে পারেন।,কিছুদিন একটি রঙের, আবার কিছুদিন ভিন্ন রঙের কভার রাখতে পারেন চেয়ারে। ভিন্নতা আসবে।"
কেমন সাজালেন অর্ণব–সুনিধি তাঁদের নতুন বাসা,"সম্প্রতি সংগীতের তারকা জুটি অর্ণব–সুনিধি সাজিয়েছেন তাঁদের নতুন বাসা। গুলশানের এই বাসা সাজানোর সময় প্রাধান্য দেওয়া মিনিমালিজমের বিষয়টিকে। তাই ঘরের প্রতিটি কোণে দেখা যায় একধরনের প্রচ্ছন্ন প্রশান্তির আমেজ। চলুন ছবিতে ছবিতে দেখে নিই, কেমন হলো অর্ণব–সুনিধির ঘর সাজানো।"
বাথরুমের ওপর থেকে নিচ পর্যন্ত যেভাবে পরিষ্কার করবেন,"অন্য জায়গা যেমনতেমন, বাসার বাথরুম ঝকঝকে রাখাটা বিরাট একটা চ্যালেঞ্জ। ছোট্ট একটা ঘর, কিন্ত তাতে নানা রকম দরকারি জিনিসপত্র। তাই বাথরুম পরিষ্কার করার সময় প্রতিটি জায়গা ধরে ধরে ধোয়ামোছা লাগে। বাথরুম ঝকঝকে করতে ধাপে ধাপে কীভাবে পরিষ্কার করবেন, তা–ই দেখে নিন।,ভেন্ট রাখুন ধুলাবালুমুক্ত,সাধারণত বাথরুমের দেয়ালের ওপরের দিকে ঘুলঘুলি বা ভেন্টিলেটর থাকে। যে জায়গা দিয়ে ভেতরের বাতাস বাইরে চলাচল করে, সেই জায়গাটুকু পরিষ্কার রাখা জরুরি। এতে দেখতে যেমন পরিচ্ছন্ন লাগবে, আগুন লাগার ঝুকিও কমে আসবে। ঘুলঘুলি (ভেন্ট) দীর্ঘদিন পরিষ্কার করা না হলে ময়লা জমে সেখান থেকে আগুন ধরার সুযোগ তৈরি হয়। তাই এই জায়গাটুকু পরিষ্কার করুন সাবধানে। ,মাইক্রোফাইবার কাপড় অথবা পেপার টাওয়েল দিয়ে এই জায়গা পরিষ্কার করুন। ভ্যাকুয়াম ক্লিনারের সামনের অংশ দিয়ে এই জায়গার ধুলাবালু পরিষ্কার করতে পারেন। এরপর একটি পাত্রে ভিনেগার ও পানির সঙ্গে কিছুটা তরল সাবান মিশিয়ে মুছে নিলে এই জায়গা সহজেই পরিষ্কার হয়ে যাবে।,প্রতি ছয় মাসে কমপক্ষে একবার বাথরুমের এই অংশ ডিপ ক্লিন করা জরুরি।,দেয়ালের টাইলস চকচকে করতে,বাথরুমের দেয়ালে ব্যবহারের জন্য বেশ কয়েক বছর ধরে ট্রেন্ডে আছে সাদা ও ধূসর রঙের টাইলস। সাদা টাইলস বাথরুমের সৌন্দর্য বাড়ায়, এটা নিয়ে কোনো সন্দেহ নেই। ,তবে এই ধরনের টাইলস নিয়মিত পরিষ্কার না করলে দ্রুত ময়লা হয়ে যায়। তবে ময়লা যেমন দ্রুত হয়, সেটা পরিষ্কার করার উপায়টাও সহজ। একটু পানির সঙ্গে বেকিং সোডা মিশিয়ে একটা পেস্ট তৈরি করুন। এবার সেটা টাইলসের যে জায়গাগুলোতে দাগ পড়েছে, সেখানে লাগান। তারপর সেটা স্ক্রাব ব্রাশের সাহায্যে ঘষে নিন। এবার পানি দিয়ে ধুয়ে দেখুন, নতুনের মতো ঝকঝকে হয়ে যাবে পুরো দেয়াল।,মেঝে যেন পিচ্ছিল না হয়,আপনার যদি বাথরুমের টাইলস পরিষ্কার করার উপায় জানা থাকে, তাহলে মেঝে পরিষ্কার করা সহজ হবে। মেঝে পরিষ্কার করতেও বেকিং সোডার পেস্ট ব্যবহার করতে পারেন। যদি বেশি দাগ থাকে, তাহলে পুরো মেঝেতে এই পেস্ট লাগিয়ে পাঁচ মিনিটের জন্য রেখে দিন। এবার সেটা ব্রাশ দিয়ে ঘষে তুলে ফেলুন। এবার আধা বালতি পানিতে কিছুটা তরল সাবান মিশিয়ে একটু ফেনা তুলে নিন। একটা মাইক্রোফাইবার কাপড় অথবা সুইফার (হাতলযুক্ত একধরনের মেঝে পরিষ্কারের উপকরণ) এই সাবানপানিতে ভিজিয়ে মেঝে মুছে নিন। বাথরুমে যদি কোনো ম্যাট বা পাপোশ থাকে, আলাদা করে সাবানপানিতে ধুয়ে শুকিয়ে নিতে হবে।,ঝরনা ও শাওয়ারহেডে সহজ সমাধান,বাথরুমের আরেকটি দরকারি উপকরণ হচ্ছে শাওয়ারহেড। গোসলের সময় এটি দিয়ে মাথা ও হাত–পায়ে ঠিকমতো পানি লাগানো হয়। আর শহুরে বাড়িতে ঝরনা ছাড়া গোসলখানা তো ভাবাই যায় না। ,সাধারণত এই উপকরণগুলো স্টিলের হয়ে থাকে। তাই দীর্ঘদিন ব্যবহারে এখানে একধরনের লালচে দাগ পড়ে, যেখান থেকে মরিচা ধরতে পারে। এই দাগ দূর করার জন্য বাজারে তরল ক্লিনার পাওয়া যায়। একটি ব্রাশের গায়ে এই তরল লাগিয়ে মিনিট দুই পর ঘষে নিলেই হয়ে যাবে।,বেসিন ও কমোডের পরিচ্ছন্নতা,বাথরুমের বেসিন ও কমোড পরিষ্কার রাখতে দুই ধরনের ক্লিনার দরকার পড়বে। প্রথমে কমোডটি ভিজিয়ে তাতে টয়লেট ক্লিনার দিয়ে ১০ মিনিট রেখে দিন। এই সময়ে বেসিন পরিষ্কার করতে ডিটারজেন্ট পাউডারের সঙ্গে কিছুটা পানি মিশিয়ে নরম কাপড় বা নেট দিয়ে ঘষে নিন। বেসিনের মাঝে ছিদ্রুযুক্ত জায়গাটা আলাদা করে ঘষতে হবে। বেসিন পরিষ্কার করা হলে এবার ব্রাশের সাহায্যে কমোড ঠিকমতো ঘষে পরিষ্কার করুন।,বেসিনের আয়নায় সহজ সমাধান,আয়না পরিষ্কার করতে অনেকে টুথপেস্ট ব্যবহার করেন। তবে এর চেয়ে সহজ সমাধান আছে। রান্নাঘর থেকে একটা মগে একটু ভিনেগার ঢেলে তাতে পানি মিশিয়ে আয়নায় লাগান। এরপর খবরের কাগজ দিয়ে আয়নাটা মুছে নিন। শেষে একটু পানি স্প্রে করে নরম কাপড় দিয়ে মুছে নিলেই আয়না হয়ে উঠবে নতুন।,সূত্র: রিডার্স ডাইজেস্ট"
ঘরের বাতাস বিশুদ্ধ থাকবে ৫টি উপায়ে,"ঘরের বাতাসেও থাকে জীবানু। কয়েকটি উপায়ে কিছুটা হলেও বিশুদ্ধ করতে পারবেন বাতাস,আবহাওয়া শুষ্ক থাকার কারণে বছরের এ সময়ে ধুলার প্রকোপ বেড়ে যায়। বাতাসের এ দূষণ দরজা-জানালা গলে আমাদের ঘরেও ঢুকে পড়ে। যার কারণে সর্দি, কাশি ও অ্যালার্জিতে ভোগেন অনেকে। প্রাকৃতিক কিছু নিয়ম এবং একটু সাবধানতা অবলম্বন করলে বাড়ির ভেতরের বাতাসের ধুলা ও দূষণ আমরা অনেকটাই নিয়ন্ত্রণে রাখতে পারি। চলুন গভর্নমেন্ট কলেজ অব হিউম্যান সায়েন্সের সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক তাসমিয়া জান্নাতের কাছ থেকে সেগুলো জেনে নিই। ,ডিফিউসারের মাধ্যমে দারুচিনি, ওরেগানো, রোজমেরি, থাইম, বাতাবি লেবু, লবঙ্গ ইত্যাদি তেল ব্যবহার করতে পারেন। এগুলো ঘরকে ছত্রাকমুক্ত রাখবে। ইউক্যালিপটাস ও পুদিনাগাছ ঘরের মশা-মাছি দূর করে বাতাসে সতেজ সুবাস ছড়াবে। ,বাইরের জুতা নিয়ে ঘরে ঢুকলে ছত্রাকের বীজ, ধুলা, রেণু, বিষাক্ত উপাদান এবং মাইট (অ্যালার্জি সৃষ্টির জীবাণু) আপনার ঘরে প্রবেশ করতে পারে। জুতা খুলে ঘরে ঢুকুন। প্রতিদিনের কাপড় প্রতিদিন ধুয়ে ফেলতে হবে। প্রতিদিন হালকা ভেজা কাপড় দিয়ে ঘরের আসবাব মুছে নিলে ধুলাবালু কম থাকবে। ঘরের ভেতরের বাতাস থেকে ধুলা ও অ্যালার্জির উপাদান দূর করার জন্য এয়ার পিউরিফায়ার ব্যবহার করতে পারেন।,ঘরের মধ্যে জমে থাকা ভ্যাপসা ভাব, দুর্গন্ধ, আসবাবপত্র ও বিষাক্ত বায়বীয় পদার্থ শোষণ করার ক্ষমতা রাখে কিছু গাছ, যার মধ্যে অন্যতম পিস লিলি। এ ছাড়া লেডি পাম, গোল্ডেন পোথোস, বাটারফ্লাই পাম, আরিকা পাম, ঘৃতকুমারী, ব্যাম্বু পাম, মাদার ইন লস টাং, বোস্টন ফার্ন, ডেভিলস আইভি, আইভি ইত্যাদি গাছ লাগানো যেতে পারে। এগুলো আপনার ঘরের বায়ু বিশুদ্ধ রাখার ক্ষেত্রে ভূমিকা রাখবে।,সাধারণ মোমবাতির ব্যবহার না করে বিওয়াক্স মোমবাতি ব্যবহার করতে হবে। জ্বালালে এটি থেকে একধরনের সুগন্ধ নির্গত হয়। ধূলিকণা থেকে যে অ্যালার্জি হয়, সেটা দূর করতে সহায়তা করে। এ ছাড়া ঘরের বদ্ধ গন্ধও কমিয়ে আনবে। ,আর্দ্রতার কারণেও ঘরের ভেতর ভ্যাপসা গন্ধ তৈরি হয়। ঘরে নিয়মিত বাতাস চলাচলের ব্যবস্থা করে এই আর্দ্রতার পরিমাণ কমানো সম্ভব। চাইলে আউটার ফ্যান ব্যবহার করা যায়। বিশেষ করে রান্নাঘর বা বাথরুমের জন্য এই ফ্যান ব্যবহার করা আবশ্যক। "
নতুন সংসারে বাজেট কমে আসবাব কিনতে চান,"নতুন সংসারে অতি দরকারি এক অনুষঙ্গ আসবাব। একসঙ্গে সব আসবাব না কিনে সময় নিয়ে বুঝে–শুনে কিনতে পারেন সোফা, টেবিল বা ওয়ার্ডরোব। কীভাবে শুরু করবেন, উপায় জানাচ্ছেন তারিকুর রহমান খান।,বিয়ের দিন–তারিখ ঠিক হয়ে গেছে। পরিবারের সবাই মিলে চলছে কেনাকাটা। মারুফ হোসেন ও টুম্পা আক্তার জুটির মাথায় কিন্তু অন্য চিন্তা ঘুরছে, বিয়ের পর তো নতুন বাসায় উঠতে হবে। নিজেদের মতো করে সাজিয়ে নিতে হবে বাসা। চার হাত এক হওয়ার আগেই সেই চ্যালেঞ্জিং কাজে নেমেছে হবু বর-কনে।,ঘরের আসবাব কেনার আগে অবশ্যই প্রথমে যা নির্ধারণ করা দরকার তা হলো, আপনি কোথায় থাকবেন। যদি বাসা ঠিক না করেই আসবাব পছন্দ করেন, তাহলে ভুল হবে। পরে দেখা যায়, অনেক আসবাব বাসায় সেট করা যাচ্ছে না। তাই বিয়ের পর নতুন বাসা ঠিক করে তারপর আসবাব কেনা উচিত। নতুন দম্পতিদের আগে দেখতে হবে তাঁরা যে ঘরে বাস করতে যাচ্ছেন, সেটি কেমন। অনেক বাসায় আজকাল রুমের ভেতরে পিলার তোলার কারণে জায়গা নষ্ট হয়। সেসব জায়গায় বুদ্ধি করে আসবাব ব্যবহার করতে হবে। বাড়ি পছন্দের পর আপনার সঙ্গীর সঙ্গে আলোচনা করে ঠিক করুন ঘরের কোথায় কী রাখবেন। আসবাব সাধারণত দীর্ঘদিন ব্যবহারের কথা মাথায় রেখে কেনা হয়। প্রয়োজনের অতিরিক্ত আসবাব অনেক সময় ঘরের শোভা নষ্ট করে। নিজেদের বানানো বাড়ি হলে খুব একটা সমস্যা হয় না, কিন্তু যদি ভাড়া বাড়ি হয়, তবে বাসাবদলের সময় সবচেয়ে ঝামেলাপূর্ণ ও বিরক্তির কারণ হয়ে দাঁড়াবে অতিরিক্ত আসবাব।,বাড়ির প্রতিটি কক্ষ গুরুত্বপূর্ণ। সব দম্পতির নিজেদের বেডরুম সাজানো নিয়ে বিশেষ ভাবনা থাকে। কারণ, এই রুম থেকে দিনের শুরু ও শেষ। যদি আপনার বেডরুমের আয়তন হয় বড়, তবে একটি বিছানা, আলনা, ড্রেসিং টেবিল, ওয়ার্ডরোব রাখতে পারেন। যদি ঘরের আকার হয় মাঝারি, তবে বিছানার আকৃতি ছোট হওয়া ভালো। ড্রেসিং টেবিলের পরিবর্তে দেয়ালে আয়না টাঙাতে পারেন। আলনার পরিবর্তে ছোট আকারের ওয়ার্ডরোব ব্যবহার করতে পারেন। এই ঘরের দেয়ালে রাখতে পারেন একটি ঘড়ি আর ছবির ফ্রেম।,বসার ঘরের সবচেয়ে গুরুত্বপূর্ণ জিনিস হচ্ছে সোফা। সোফা ঠিক কত সেট রাখবেন, সেটি নির্ভর করছে আপনার রুমের আকৃতি ও বাজেটের ওপর। সঙ্গে যোগ করতে পারেন টিভি ক্যাবিনেট, টি-টেবিল, বুক শেলফ। বুক শেলফ অনেকে বেডরুমে রাখতেও পছন্দ করেন। এটা নিজেদের পছন্দমতো সেট করাই ভালো।,সব বাসায় আলাদা ডাইনিং রুম থাকে না। সে ক্ষেত্রে বসার ঘরের একটা অংশ ডাইনিং হিসেবে ব্যবহার করতে পারেন। রুমের আকার বুঝে ডাইনিং টেবিল কিনুন। বেশি লোকজন না হলে চার চেয়ারসহ টেবিল পাতুন। তাতেও যদি জায়গার সংকুলান না হয়, তবে ভাঁজ করা যায় এমন টেবিল কিনুন। ফ্রিজ সাধারণত ডাইনিং রুমে রাখা হয়। জায়গা না থাকলে বেডরুম বা রান্নাঘরের সামনে বৈদ্যুতিক সংযোগ আছে, এমন কোনো জায়গায় রাখুন ফ্রিজ।,আসবাব নির্বাচনের সময় অন্দরের পরিসর কেমন, সেটা মাথায় রাখুন। রুমের সঙ্গে যদি বারান্দা থাকে, তাহলে এই জায়গাটুকু নিজেদের একান্ত হিসেবে সাজাতে পারেন। অনেক বেশি জিনিসপত্র এখানে মানাবে না। দুজনের জন্য বারান্দায় ছোট্ট দুটি বসার টুল রাখতে পারেন। সবচেয়ে ভালো হয়, যদি বারান্দায় একটা দোলনা ঝোলানোর ব্যবস্থা করতে পারেন। দোলনাকে চাইলে নানান ধরনের লেইস বা কাপড় দিয়ে রঙিন করতে পারেন। আবার নরম গদি আর কুশন দিয়ে করতে পারেন আরামদায়ক। গাছ ভালোবাসলে বারান্দার এক পাশে শেলফ দিয়ে সেখানে কিছু গাছ রাখতে পারেন। ঘরের ভেতরে অনেক বেশি আসবাব দিয়ে অন্ধকার করে ফেলা যাবে না। খোলামেলা রাখতে চেষ্টা করুন।,খাট, ড্রেসিং টেবিল থেকে শুরু করে কাপড় রাখার আলমারি—সব কিছুই একটা সময় পরিবর্তন করতে হয়। নতুন ক্যাবিনেটসহ প্রচুর স্টোরেজ ইউনিট খুব জরুরি হয়ে পড়ে নতুন সংসারে। ঘরের আসবাবে আরেকটি বিশেষ দিক হলো রঙের সমন্বয়। একেকটি আসবাব যদি একেক রঙের হয়, তাহলে সেটা দেখতে ভালো লাগবে না। তাই রং বুঝে আসবাব কিনুন, যাতে সমন্বয় ঠিক থাকে। কাঠের আসবাব ছাড়াও আজকাল বোর্ড, স্টিল, অ্যালুমিনিয়াম আর প্লাস্টিকের তৈরি আসবাবও ঘরে মানিয়ে যায় বেশ। দামও তুলনামূলক কম।,আসবাব কিনুন প্রয়োজন বুঝে। নতুন সংসারে যেসব আসবাব না হলেই নয়, কেবল সেগুলোই আগে কিনুন। একসঙ্গে অনেক আসবাব অনেকেরই সাধ্যে কুলোয় না। তা ছাড়া অল্প আসবাবে স্বল্প জায়গাতেই মনের মতো করে সাজিয়ে নিতে পারবেন। ঘরও পরিপাটি থাকবে। সাশ্রয়ী মূল্যে কাঠের আসবাব কিনতে চাইলে যেতে পারেন রাজধানীর পান্থপথ, লালবাগ, মিরপুর, যাত্রাবাড়ী, রামপুরা, বনশ্রী, খিলগাঁও। এ ছাড়া ব্র্যান্ডের মধ্যে হাতিল, অটবি, রিগ্যাল, নাভানা, আখতার ফার্নিচার, পারটেক্স ফার্নিচার, ব্রাদার্স ফার্নিচার, নাদিয়া ফার্নিচার ও ইশো ফার্নিচার অন্যতম। হাতিলের চেয়ারম্যান ও ব্যবস্থাপনা পরিচালক সেলিম এইচ রহমান বলেন, ‘নতুন সংসারের প্রায় সবকিছুই নতুন করে কিনতে হয়। বিশেষ করে আসবাব। শুধু নতুন দম্পতিদের কথা ভেবেও নতুন নকশার আসবাব তৈরি করে হাতিল। ব্যবহারে আরামদায়ক সেসব আসবাব।’ ইএমআইয়ের মাধ্যমেও হাতিলের পণ্য কেনার সুযোগ রয়েছে।"
ফুলের গন্ধ পছন্দ কিন্তু তাজা ফুলে অ্যালার্জি? এই বিকল্পগুলো ব্যবহার করুন,"মোমবাতি, রিড ডিফিউজার, সেন্ট ডিফিউজার অথবা সেন্টেড বিডস ব্যবহারে ঘরে পাবেন কৃত্রিম ফুলের সুঘ্রাণ ,তাজা ফুলের সুগন্ধ কার না পছন্দ! কিন্তু মুশকিল হচ্ছে, এ ফুলেই আবার অনেকের অ্যালার্জি। অনেকে ফুল পছন্দ করলেও দু-তিন দিন পরপর ফুলের পানি বদলানো ও পাতা পরিষ্কারের ঝামেলায় যেতে চান না। এসব সমস্যার একটি সমাধান হতে পারে কৃত্রিম ফুলের সুঘ্রাণ আছে—এমন সব অনুষঙ্গ। মোমবাতি, রিড ডিফিউজার, সেন্ট ডিফিউজার অথবা সেন্টেড বিডস তেমনই কিছু অনুষঙ্গ। বেশ কয়েক বছর আগে থেকেই ঘরের সুগন্ধি হিসেবে ব্যবহার হচ্ছে মোমবাতি। আজকাল সাধারণ একরঙা মোমের পাশাপাশি লম্বা মোমে বিভিন্ন রং ব্যবহার করে বাড়তি নকশা করা হচ্ছে। এ ছাড়া গোলাপ, সূর্যমুখীসহ নানা রকম ফুলের আকৃতির মোমের ভেতরে সে ফুলের সুগন্ধিও দিয়ে দেওয়া হচ্ছে। ,বসার ঘরে প্রবেশপথের পাশে ছোট্ট জলাধারে সুগন্ধিযুক্ত ভাসমান মোমবাতি জ্বালিয়ে দিতে পারেন। ঘরে সৌন্দর্য যোগ করার পাশাপাশি ছড়াবে সৌরভ। সুগন্ধিযুক্ত ভাসমান মোমবাতি জ্বালানোর সময় খেয়াল রাখতে হবে যেন মোমের বেশি অংশ পানিতে ডুবে না যায়। বাড়তি নকশার জন্য ফুলের পাপড়ি অথবা ছোট ছোট ফুলও ব্যবহার করতে পারেন। এখন কাচের জারের মোমবাতি পাওয়া যায়।,অফিস বা বাড়ির ভেতরটা সুরভিত করতে ব্যবহার করতে পারেন রিড ডিফিউজার। রিড ডিফিউজারে থাকে একটি এসেনশিয়াল অয়েলের বোতল আর কিছু বাঁশের কাঠি। বোতলের ভেতরে কাঠিগুলো ঢুকিয়ে দিলে ধীরে ধীরে ছড়িয়ে যাবে সুগন্ধি। শুকনা ও ঠান্ডা—যেকোনো জায়গায় কয়েক মাস ধরে পাবেন তাজা ও দীর্ঘস্থায়ী ঘ্রাণ। ল্যাভেন্ডার, সাইট্রাস, ইউক্যালিপটাস, পেপারমিন্ট, পুদিনা, টিউবরোজ ইত্যাদি সুবাসযুক্ত রিড ডিফিউজার পাওয়া যায়।,বাজারে কিছু সেন্টেড বিডস পাওয়া যায়। কাচের জারের ভেতর স্বচ্ছ বলগুলো দেখতে ভালো লাগে। সুগন্ধ শেষ হয়ে গেলেও শোপিস হিসেবে জারটি সাজিয়ে রাখা যায়।,রুম হিউমিডিফায়ারসহ সেন্ট ডিফিউজার মেশিন পাওয়া যায়। এসেনশিয়াল অয়েল দিলে ঘর সুবাসিত হতে থাকবে। যেকোনো সুপারশপে পাওয়া যায় এই এসেনশিয়াল অয়েল। এলইডি বাতিসহ কিছু ডিফিউজার মেশিন পাওয়া যায়। চাইলে সেগুলোও কিনে নিতে পারেন।"
পাত্রে ফুলের পাপড়ি সাজাবেন কীভাবে,"চারদিকে এখন নানা ফুলের সমারোহ। হবেই না কেন? প্রকৃতিতে এখন চলছে বসন্তকাল। জানা–অজানা নানা ফুলে উচ্ছল চারদিক। এ সময়ে ঘরের কোণে ফুলের উপস্থিতিতেই আসতে পারে স্নিগ্ধতা।,অনেকেই এ সময়ে ঘর সাজাতে ফুলের ব্যবহার করে থাকেন। ফ্যাশন ডিজাইনার শৈবাল সাহা তেমনই একজন। তাঁর মতে, যান্ত্রিক যুগে ফুলের এ ধরনের পরিবেশনা মনটাকে সতেজ করে। তবে এই ফুল যে শুধু ফুলদানিতে রাখতে হবে, তা নয়। শখ করে কেনা ফুলের গুচ্ছ থেকে দু-একটি ফুল ছোট হয়ে ভেঙে যেতেই পারে। সেসব পাপড়িই একটি মাটির পাত্রে পানি দিয়ে ছড়িয়ে দিতে পারেন।,ঘর সাজাতে ফুল রাখার এ পাত্র তেমন দামি বা জমকালো হওয়ারও প্রয়োজন নেই। মাটির তৈরি কালো চাড়ির আকারের পাত্র হলেই চলবে। এ পদ্ধতিতে ফুল পরিবেশন করাটা অনেকটাই সহজ। আর এ ধরনের পাত্রে ফুল রাখলে যোগ হয় আলাদা সৌন্দর্য।,এভাবে পাত্রে ফুল সাজাতে চাইলে পাত্রের আকার ও আকৃতির ওপর নির্ভর করে পানি দিতে হবে। বড় পাত্রে অল্প পানি বা ছোট পাত্রে বেশি পানি দিলে হবে না। অন্দরসজ্জাবিদ গুলশান নাসরিন চৌধুরী জানান, পাত্রের আকারের তিন ভাগের এক ভাগ পানি দিতে হবে। এর ওপর পাপড়ি ছিটালে সেটা যেকোনো জায়গা থেকেই দেখা যাবে। দূরে দাঁড়িয়ে থাকলেও যেমন দেখা যাবে, আবার বসে থাকলেও সেটা দেখা যাবে। পানি অবশ্যই প্রতিদিন বদলে দিতে হবে।,ঘরের কোন জায়গায় এই ফুলের পাত্র রাখবেন, নির্ভর করবে ঘরের অন্যান্য আসবাব ও অন্দরসাজের ওপর। পাত্রে ভাসমান মোমবাতি দিলে এক কোনায় রাখা যেতে পারে। এর ওপর যদি স্পটলাইটের আলো পড়ে, তাহলে তো কথাই নেই। তবে কোনার কোনো জায়গায় রাখতে না পারলেও সমস্যা নেই। সেন্টার টেবিলেও রাখতে পারেন। এ ক্ষেত্রে পাত্রের আকার একটু ছোট হলে এবং পাত্রটি কাঁসার হলে ভালো হবে।"
দেয়ালে কেবিনেট বানাবেন?,"কেবিনেটের কোনো অংশের পাল্লায় থাকতে পারে স্বচ্ছ কাচ; আবার কোনো কোনোটি হতে পারে একেবারেই খোলামেলা, পাল্লাবিহীন,এ যুগে সীমিত আয়তনের অন্দরে জনপ্রিয় হয়ে উঠেছে নানামুখী ব্যবহারের উপযোগী আসবাব। চাইলে দেয়াল কেবিনেটেও রাখা যায় এমন ব্যবস্থা। স্থান সংকুলানের জন্য ড্রেসিং টেবিল, ডিনার ওয়াগন, বইয়ের তাক, ইস্ত্রি করার টেবিল, এমনকি পড়ালেখার টেবিল বা হালের ‘ওয়ার্ক স্টেশন’-এর বিকল্প ব্যবস্থাও সেখানে করা যায়।,কাঠ বা বোর্ডের গাঁথুনিতে গড়ে ওঠে বদ্ধ কেবিনেট। কোনো অংশের পাল্লা না খুললে ভেতরের জিনিস দেখাই যায় না। আবার কোনো অংশের পাল্লায় থাকতে পারে স্বচ্ছ কাচ; আবার কোনো কোনোটি একেবারেই খোলামেলা, পাল্লাবিহীন। বৈচিত্র্যময় ডিজাইন দিয়ে দেয়ালের রূপটাই বদলে দেওয়া যায়। অন্দরসজ্জায় একে বলা হয় দেয়ালের ‘কম্পোজিশন’, এমনটাই বলছিলেন অ্যাসথেটিকস ইন্টেরিয়রের প্রধান নির্বাহী কর্মকর্তা ও পরামর্শক সাবিহা কুমু।,• কাপড়চোপড় রাখার কেবিনেটের পাল্লায় আয়না বসিয়ে নেওয়া যায়, পাল্লায় তাক করেও নেওয়া যায়। এমনটা করা হলে ড্রেসিং টেবিলের জন্য আর আলাদা জায়গার প্রয়োজন হবে না।,• ড্রেসিং টেবিল রাখার জায়গা থাকলেও কাপড়চোপড়ের কেবিনেটের পাশেই ড্রেসিং টেবিলের কাজ সারার মতো তাক তৈরি করাতে পারেন। এই তাকের ওপর আলোর ব্যবস্থা রেখে এই বরাবর ওপরেই হতে পারে আরও কেবিনেট।,• বাড়িতে পড়ালেখা বা কাজের জায়গা (ওয়ার্ক স্টেশন) না থাকলে কেবিনেটের নিচ বরাবর এমন জায়গা তৈরি করে নেওয়া যায়। কেবিনেটের নিচে ছোট টিউবলাইটের হিডেন বা লুক্কায়িত আলোর উৎস থাকলে সেখানে আলোও পাওয়া যাবে পর্যাপ্ত।,• ইস্তিরি করার জায়গা না থাকলে কাপড়চোপড়ের বড় কেবিনেটের পাল্লার সঙ্গেই ব্যবস্থা করে নিতে পারেন। পাল্লা খুললেই ইস্তিরি করার জায়গাটা বেরিয়ে আসবে।,শিশুর ঘরের দেয়াল কেবিনেট,• বড়দের শোয়ার ঘরের মতো করেই শিশুর ঘরে কেবিনেটের নিচ বরাবর পড়ালেখার জায়গা হতে পারে।,• শিশুর কাপড়চোপড় এবং খেলনাও গুছিয়ে রাখতে পারেন কেবিনেটে। পাল্লাবিহীন অংশে বই ও স্টেশনারিসামগ্রী রাখা যায়।,খাবার ঘরের দেয়াল কেবিনেট,খাবার ঘরের দেয়ালে কেবিনেট হতে পারে ডিনার ওয়াগনের কার্যকর বিকল্প। সেখানে সুবিধাজনক উচ্চতায় ওভেন, টোস্টার প্রভৃতি রাখার জন্য নির্দিষ্ট কিছু ফাঁকা জায়গাও রাখা যায়। চাইলে ড্রয়ারের ব্যবস্থাও করতে পারেন, যেখানে চামচের মতো ছোটখাটো অনুষঙ্গ রাখা যায়।,আরও যা,• প্রয়োজন অনুযায়ী উচ্চতা কমবেশি করে নিন। চাইলে ছাদ পর্যন্তই দেয়াল ‘কম্পোজিশন’ করা যায়। যেসব জিনিস সচরাচর নামানো হয় না, সেগুলো রাখুন ওপর দিকে।,• বসার ঘর বা পারিবারিক ঘরে টেলিভিশনের পাশে কম উচ্চতার তাক করে নেওয়া যায়। চাইলে টেলিভিশনের নিচ বরাবর কম উচ্চতার কেবিনেট করতে পারেন, একটি লম্বা রেখার মতো হয়ে থাকবে কেবিনেট। ফলস সিলিং করে সেই উচ্চতা পর্যন্ত কেবিনেট করে বই রাখতে পারেন।,• বড়দের শোয়ার ঘর, শিশুর ঘর, বসার ঘর বা পারিবারিক ঘরের কেবিনেটের পাল্লাবিহীন অংশে স্পটলাইটের ব্যবস্থা করে বই, অন্দরের উপযোগী গাছ কিংবা অন্দরসজ্জার নানান উপকরণ রাখতে পারেন।,• বাড়ি তৈরির সময়ই কেবিনেটের ব্যবস্থা করে নিলে ঝক্কি কম পোহাতে হয়। তবে বাড়িতে ওঠার আগে কেবিনেট করার ইচ্ছা থাকলেও সবারই সেই সংগতি না-ও থাকতে পারে। পরে কেবিনেট করার ইচ্ছা থাকলে সুনির্দিষ্ট দেয়ালটার সামনে অন্য আসবাব না রাখাই ভালো।"
যে ৫ উপায়ে দূর হবে ঘরের দুর্গন্ধ ,"সব সময় পরিষ্কার-পরিচ্ছন্ন রাখার পরও অনেক সময় দেখা যায়, রান্নাঘর থেকে ভেসে আসছে দুর্গন্ধ। হাওয়ায় অন্য ঘরে প্রবেশ করে সেই দুর্গন্ধ বিব্রতকর অবস্থার সৃষ্টি করে। বাসায় মাছ কাটার পর এই সমস্যা দেখা দেয় বেশি। এমন অবস্থায় মাছের আঁশ একটি কাগজে মুড়িয়ে প্লাস্টিকে ভরে ভালো করে মুখ বন্ধ রাখুন। এ ছাড়া অনেক সময় বাথরুম থেকে, ব্যবহৃত কাপড় থেকে ঘরে দুর্গন্ধের সৃষ্টি হয়। ঘরের এমন অযাচিত গন্ধে, বিশেষ করে বাড়িতে অতিথি এলে বেশ বিব্রত অবস্থায় পড়তে হয়। সহজে ঘরের এসব উৎকট গন্ধ দূর করার ৫টি টিপস দিলেন আকিজ হোম ইকোনমিকস কলেজের প্রভাষক সুমাইয়া হোসেন।,১. রান্নাঘরে রাখা ময়লার ঝুড়ি থেকেও ভীষণ বাজে গন্ধ হতে পারে। রোজকার ময়লা যে ঝুড়িতে রাখবেন, প্রতিদিন তা ধুয়ে রাখুন। কুসুম গরম পানি এবং সাদা ভিনেগারের একটি মিশ্রণ দিয়ে এটাকে ধুয়ে ফেলুন, দুর্গন্ধ চলে যাবে। ময়লার ঝুড়িতে দুর্গন্ধ হয়েছে, অথচ এখনই তা খালি করতে পারছেন না, এমন অবস্থা হলে এর ওপরে কিছু কফিগুঁড়া ছড়িয়ে দিন, গন্ধ কমে যাবে।,২. ময়লা ফেলার জন্য দুটি ঝুড়ি রাখুন। ভেজা জিনিস একটিতে আর শুকনা জিনিস অন্য প্লাস্টিকে ফেলুন। এতে ঘরে দুর্গন্ধ অনেক কম হবে।,৩. দারুচিনির গন্ধ এত ভালো যে তা যেকোনো বাজে গন্ধকে নিমেষে দূর করে দিতে পারে। তাই দারুচিনি পানিতে ৫ মিনিট ফুটিয়ে নিন। ঘরে যদি কোনো দুর্গন্ধ হয়, তাহলে এই পদ্ধতি অবলম্বন করতে হবে। এর থেকে বেরোনো বাষ্প ঘরে সুগন্ধ ছড়িয়ে দেবে।,৪. যতই পরিষ্কার-পরিচ্ছন্ন রাখুন না কেন, বাথরুমে দুর্গন্ধ হতেই পারে। এই দুর্গন্ধ দূর করতে একটি কৌটায় বেকিং সোডা নিয়ে তাতে নিজের পছন্দের কয়েক ফোঁটা এসেনশিয়াল অয়েল দিন। এবার এই কৌটাটি বাথরুমে রেখে দিলে সব দুর্গন্ধ শুষে নেবে। কমোডের দুর্গন্ধ দূর করতে এক কাপ ভিনেগার ঢেলে দিন, পাঁচ মিনিট ওভাবেই থাকতে দিন। এরপর ফ্লাশ করে দিন।,৫. রান্নাঘরের সিঙ্কে কখনোই তরিতরকারির খোসা, বিশেষ করে আলু বা পেঁয়াজের খোসা ফেলবেন না। এগুলো ভীষণ দুর্গন্ধ তৈরি করে।,৬. রান্নার গন্ধ দূর করতে, রান্নাঘরের জানলা সব সময় খুলে রাখবেন। একজস্ট ফ্যান বা রান্নার চিমনি শুধু রান্নার সময়ই নয়, রান্নার পরও কিছুক্ষণ চালিয়ে রাখুন। রান্নাঘরের জিনিসপত্র, স্ল্যাব মোছার কাপড় বা যেকোনো রান্নার কাজে ব্যবহার করা কাপড় সব সময় শুকিয়ে রাখবেন। এগুলো থেকেও অনেক সময় দুর্গন্ধ ছড়ায়। পারলে সপ্তাহে তিনবার এগুলো গরম পানিতে ভিজিয়ে পরিষ্কার করুন।"
বাড়ির ভেতরেই বেড়ান,"স্বামী-স্ত্রীর গুণগতভাবে সময় কাটানো জরুরি। বাইরে যাওয়ার সময় না থাকলে বাড়ির ভেতরেই তৈরি করে নিন একসঙ্গে সময় কাটানোর জায়গাগুলো,প্রতিদিনের যান্ত্রিক জীবন অনেক সময় স্বামী-স্ত্রীর মধ্যে কিছুটা হলেও দূরত্ব তৈরি করে। এই দূরত্ব অনেকটাই কমাতে পারে একসঙ্গে কাজ, গল্প করা কিংবা পছন্দের গান শোনা। তাই নিজের জন্য কিছুটা সময় আলাদা করে রাখাটা যত গুরুত্বপূর্ণ, স্বামী-স্ত্রীর গুণগতভাবে সময় কাটানোও তত জরুরি। বাড়ির বাইরে গিয়ে সময় কাটানোর সুযোগ বা সময় পাওয়া দুষ্কর। নিজেদের ১ হাজার ৫০০ বা ২ হাজার বর্গফুটের বাড়িতেই কিছু জায়গা তৈরি করে নিতে পারেন, যেখানে একান্তে বসে কথা বলা যাবে। হতে পারে বাড়ির বারান্দা, খাবার জায়গা বা ছাদের বাগান। এতে একই বাড়িতে ভিন্ন ভিন্ন জায়গার কারণে সময় কাটানোর সময় একঘেয়েমিও লাগবে না। ,শুধু আজকের দিনটাই নয়, যেকোনো দিনই বাড়িতে দুজনে মিলে করতে পারেন ক্যান্ডেল লাইট ডিনার, জানান স্থাপত্যবিষয়ক প্রতিষ্ঠান মেটামরফিকের স্থপতি ফারাহ মৌমিতা। খাওয়ার সময় টেবিলে অপ্রয়োজনীয় কোনো জিনিস না রাখাই ভালো। টেবিলের মাঝখানে সতেজ ফুল রাখতে পারেন। যেহেতু ক্যান্ডেল লাইট ডিনার, তাই এক বা একাধিক মোমবাতি রাখতেই হবে, মোমবাতির স্ট্যান্ড ব্যবহার করুন। মেনুটায় দুজনের পছন্দই প্রাধান্য পাবে। বাড়িতে ওপেন কিচেনের ব্যবস্থা থাকলে সেখানেও আলাদাভাবে বসার জায়গা তৈরি করতে পারেন। ওখানেও বসতে পারে চা বা কফির আড্ডা। বারান্দার সামনে বা বারান্দায় ঝুলিয়ে দিতে পারেন কাঠের পাটাতনের দোলনা। বারান্দায় হালকা আলো ঝুলিয়ে দিন। মেঝেতে মোটা গালিচা বা শতরঞ্জি পেতে দিন। ছড়ানো থাক নরম কুশন। সঙ্গে বই আর পছন্দের গান।,শোবার ঘরের জানালার পাশে দুটি সোফা বা আরামকেদারা রেখে দিতে পারেন। দম্পতির দিন শুরুর চা বা কফিটা না হয় একসঙ্গে এখান থেকেই শুরু হোক। অথবা এখানেই দিনের শেষের সময়টা দুজনে একান্তে কথা বলে পার করা যাবে। ইন্টারনেটের বাইরেও যে রঙিন পৃথিবী আছে, সেখানেও কিছুটা সময় পার করলে নিজেদের সম্পর্কে ফিরে পেতে পারেন নতুনত্ব। আলমারি থেকে বের করে আনুন বোর্ড গেম, জমে উঠুক লুডু, ক্যারম, দাবার আসর। বসার ঘরের এক কোণে অথবা বারান্দায় শতরঞ্জি আর বালিশ পেতে ব্যবস্থা করে নিতে পারেন। বাড়ির ছাদে ছোট টেবিলের দুই পাশে একটি বা দুটি বিন ব্যাগ রাখতে পারেন, যেন দুজনে বসে আরাম করে বই পড়তে পারেন। সঙ্গে থাকবে রঙিন কয়েকটি কুশন, আরাম করে পা রাখার জন্য যা ফ্লোরেও রাখতে পারেন। ব্যবস্থা করতে পারলে দোলনা অথবা রকিং চেয়ারও রাখতে পারেন।"
মানুষ বুঝে শোবার ঘর,"রুচি এবং প্রয়োজন মিলিয়ে ঘরের ব্যক্তিত্বও যেন হয় আলাদা আলাদা,শোবার ঘরেই শুরু হয় আমাদের দিন, দিনের শেষও হয় এখানেই। সারা দিনের পরিশ্রম শেষে এই শোবার ঘরেই ফিরে পাওয়া যায় প্রশান্তি। তাই এর সাজসজ্জা হতে হবে ছিমছাম। শোবার ঘরের সাজে শৌখিনতা আর আভিজাত্যের চেয়ে আরামের বিষয়টিই যেন প্রাধান্য পায় বেশি, সেদিকে খেয়াল রাখা উচিত।,স্থাপত্যবিষয়ক প্রতিষ্ঠান আর্কভিজের স্থপতি মেহেরুন ফারজানা জানান, শুধু ঘুমেই আর শোবার ঘরের কাজ সীমাবদ্ধ নেই। আগেকার দিনের মতো পড়া বা অন্য কাজের জন্য চাইলেও আর আলাদা ঘর রাখা এখন আর সম্ভব হয় না। যার যার ব্যক্তিগত ঘরটাই ঘুমানোসহ সব কাজেই ব্যবহার হয়। তাই বয়সভেদে শোবার ঘরের অন্দরসজ্জায়ও এসে গেছে পরিবর্তন। সব বয়সের রুচি এবং প্রয়োজন মিলিয়ে এ কারণে ঘরের ব্যক্তিত্বও যেন হয় আলাদা আলাদা।,প্রবীণদের ঘর একটু খোলামেলা রাখাই ভালো। ঘরে বেশি আসবাব ও অন্য জিনিস না রাখতে পরামর্শ দিলেন স্থপতি ফারজানা। এতে তাঁদের ঘরে চলাফেরা করতে সুবিধা হবে। বয়োবৃদ্ধদের জন্য বিছানায় ওঠা-বসাটা একটু কষ্টকর হয়ে পড়ে। খাট যেন খুব উঁচু না হয়, আবার খুব নিচুও না হয়ে যায়। বসলে পায়ের পাতা মেঝেতে লেগে থাকে, এমন খাটই ব্যবহার করতে হবে। খাটের পাশে থাকা বেডসাইড টেবিল বয়োবৃদ্ধদের জন্য বেশ প্রয়োজনীয়। ওষুধ, পান-জর্দা কিংবা নিত্য দরকারি পথ্য রাখার জন্য বেডসাইড টেবিল ব্যবহার করতে পারেন। আলমারি বা ওয়ার্ডরোবের উচ্চতাও যেন তাঁদের সুবিধামতো হয়। অবসর সময়ে যে বইগুলো পড়েন, সেগুলোর জন্য ঘরে বুকশেলফ থাকতে পারে। বয়োবৃদ্ধদের ইজি বা রকিং—দুই ধরনের চেয়ারই উপযোগী। বয়স্কদের ঘরে প্রাকৃতিক আলো–বাতাসের প্রয়োজনীয়তা আছে। দেয়াল সাদা বা যে কোনো হালকা রঙের হলে ভালো। কৃত্রিম আলোর ক্ষেত্রেও বেছে নিন সাদা।,দম্পতির শোবার ঘরে মূলত থাকে খাট, টেলিভিশন, ওয়ার্ডরোব, ড্রেসিং টেবিল, জানালার পাশে কফি টেবিল বা স্টাডি টেবিল, ঘরে ভালো থাকবে এমন গাছ ইত্যাদি। ছোট ঘরগুলোতে জায়গা বাঁচানোর জন্য দেয়ালের সঙ্গে লাগানো ওয়ার্ডরোব বা ক্যাবিনেট দিয়ে সাজানো হচ্ছে। সদ্য যাঁরা দাম্পত্য শুরু করেছেন, তাঁদের শোবার ঘরকে কিছুটা ভিন্নভাবে সাজানো যায়। চাপা সাদা, ধূসর, নীল, হলদে সবুজ ইত্যাদি রং দিয়ে রাঙাতে পারেন শোবার ঘরের দেয়াল। যেকোনো একটি দেয়াল হাইলাইট করা যেতে পারে বিপরীত রং দিয়ে। মূল আলোর সঙ্গে বড় একটি ল্যাম্পশেড রাখতে পারেন। এ ছাড়া ঘরের একটি কোণে আড্ডা দেওয়ার জন্য চেয়ার থাকতে পারে।,কিশোর-কিশোরীর চিন্তাভাবনা একেবারেই আলাদা। নিজেদের জন্য সম্পূর্ণ ভিন্ন একটি জগৎ তৈরি করে রাখে তারা। তাদের ঘরটি সম্পূর্ণ তাদের পছন্দ এবং প্রয়োজনমতো সাজানো গেলেই ভালো। এই বয়সীদের থেকে বিশ্ববিদ্যালয়পড়ুয়া মেয়েদের পোশাক একটু যেন বেশিই থাকে। তাই একটি বিছানার পর যে জিনিসটি প্রয়োজন, তা হলো প্রচুর জিনিস রাখার জায়গা। দেয়ালের সঙ্গে লাগোয়া বড় আলমারি সব থেকে ভালো কাজে দেবে এ সময়। এ ছাড়া ড্রেসিং টেবিল, পড়ার অথবা কম্পিউটার টেবিলের প্রয়োজন হয়। ,ঘরের একটি দেয়ালজুড়ে একই সঙ্গে আলমারি, ড্রেসিং টেবিল এবং স্টাডি টেবিল সেট কিনতে পাওয়া যায়। জায়গার স্বল্পতা থাকলে বহু কাজে ব্যবহার করা যায় (মাল্টিপারপাস) ধরনের আসবাব ভালো হবে। কিশোর হোক কিংবা কিশোরী, এই বয়সে বন্ধুরা আসে বাড়িতে। তাই শোবার ঘরে দুটো সোফা, ডিভান বা নিচু উচ্চতার বসার জায়গার ব্যবস্থা থাকা ভালো। রঙের ক্ষেত্রে পুরোটাই তাদের পছন্দে করা উচিত। কারও উজ্জ্বল রং, আবার কারও হালকা রং পছন্দ হতে পারে।,বাচ্চাদের ঘরের আসবাবের মধ্যে আছে বিছানা, পড়ার টেবিল, খেলনা, কাপড় ইত্যাদি রাখার জন্য ওয়ার্ডরোব বা স্টোরেজ ইউনিট, বইপত্র রাখার জন্য শেলফ। বাচ্চাদের ঘরে যতটুকু সম্ভব খোলামেলা রাখার চেষ্টা করা উচিত। বাজারে এমন অনেক আসবাব পাওয়া যায়, যা একসঙ্গে অনেক কাজে ব্যবহার করা যায়। একের অধিক শিশু যদি একই ঘর ভাগ করে থাকে, তাহলে বাঙ্ক বেড কার্যকর ও যুগোপযোগী একটি সমাধান। ছবি আঁকতে ভালোবাসে, এমন শিশুর জন্য ঘরে রাখুন ছবি আঁকার একটি কোণ বা দেয়ালে রাখুন বোর্ড বা ক্যানভাস। আবার গল্পের বই পড়তে ভালোবাসে এমন শিশুর ঘরে রাখুন আরামদায়ক রিডিং কুশন, চেয়ার বা বিন ব্যাগ। ঘর বড় হলে আনুষঙ্গিক কিছু আসবাব রাখার কথা ভাবতে পারেন। ,রুমে ছোট একটি দোলনা বা ডিভানও রাখা যায়। ঘরের এক কোণে খেলার তাঁবু, খেলার জায়গা ইত্যাদি রাখতে পারেন, যদি জায়গা থাকে। দেয়ালে থাকল রঙিন কাগজের ঝালর, প্রিয় কার্টুনের ছবি। সিলিং থেকে ঝুলিয়ে দিতে পারেন কাগজ দিয়ে বানানো চাঁদ-তারা, রকেট বা প্রিয় কিছু। শতরঞ্জির ওপর সাজিয়ে দিতে পারেন প্রিয় সব পুতুল। শিশুর ঘরের দেয়ালে সাধারণত হলুদ, গোলাপি, কমলা, নীল এসব রং ব্যবহার করা হয়। শুধু দেয়ালেই নয়, ছাদও হতে পারে ক্যানভাস। সে ক্ষেত্রে বিছানার ওপর সিলিংটি বেছে নিন। সিলিং জুড়ে থাকতে পারে নক্ষত্রপুঞ্জের চিত্র। নক্ষত্রপুঞ্জে বসিয়ে দিন রেডিয়ামের গ্রহ-নক্ষত্রের স্টিকার। দেয়ালচিত্রের কাহিনি পর্দা ও বিছানার চাদরে রাখলে ঘরটি শিশুর কাছে হয়ে উঠবে আকর্ষণীয়।"
শীতে কি প্রাণ হারাচ্ছে ফুলের গাছ,"অতিরিক্ত শীতে অনেক গাছ নির্জীব হয়ে পড়ে।,জলবায়ু পরিবর্তনের প্রভাব পড়ছে প্রকৃতির ওপর। মৌসুমি ফুলের সময়ের হেরফের হচ্ছে। আবহাওয়ার কারণে গাছের বৃদ্ধি বাধাগ্রস্ত হয়। অতিরিক্ত শীতে অনেক গাছ নির্জীব হয়ে পড়ে। তবে এসবের বাইরেও সঠিক যত্নের অভাবে গাছ প্রাণ হারাতে পারে। কোনো গাছ নিষ্প্রাণ হতে থাকলে লক্ষ্য করুন সেটি পর্যাপ্ত রোদ, পানি এবং সার পাচ্ছে কি না। অতিরিক্ত পানি দিয়ে থাকলে পানি দেওয়া বন্ধ রাখুন। রোদের গাছ কড়া রোদ না পেয়ে থাকলে রোদে রেখে দেখতে পারেন। এসবের বাইরেও মৃতপ্রায় গাছে ড্যাপ সার (টিএসপি, ইউরিয়া আর পটাসের সংমিশ্রণ) কিংবা ভালো মানের অরগানিক সার দিয়ে বাঁচানোর চেষ্টা করা যায়। এমনটাই জানালেন রাজধানীর আগারগাঁওয়ে অবস্থিত কৃষিবিদ উপকরণ নার্সারির পরিচালক জামিল সিদ্দিক। ,ব্র্যাক নার্সারির সহযোগী কর্মকর্তা সোহানুর রহমান জানালেন, দোপাটি, ক্যামেলিয়া, টিকমা, জবা, লিলি, করবী, বাগানবিলাস আর কামিনীর কিছু ধরনও লাগানো যেতে পারে এখন। অনেকেই কাঠগোলাপ ভালোবাসেন। অল্প সময়েই এ গাছে ফুল পেতে পারেন। গাছ কিনে আনার পর টবে বা মাটিতে স্থানান্তরের সময় মূল শিকড় যাতে নড়ে না যায়, সেদিকে লক্ষ রাখুন। এ সময়ের সব ফুলগাছের জন্য রোদ চাই পর্যাপ্ত, সকাল থেকে অন্ততপক্ষে বেলা দু-তিনটা অবধি। বড় গাছগুলো বাইরের মাটিতে লাগানোই ভালো। তবে আলো ঝলমলে পূবের বারান্দাতেও ঠিকঠাক যত্ন নিলে অনেক গাছেই ফুল আসবে। বাড়িতে সবজির খোসা ভালোভাবে পচিয়ে কম্পোস্ট সার তৈরি করে নিয়ে মাসে একবার প্রয়োগ করতে পারেন।,ফ্লক্স, ভারবেনা গাছ আট ইঞ্চি টবে লাগিয়ে ঝুলিয়ে দিতে পারেন। অন্যান্য ছোট এবং মাঝারি আকারের ফুলগাছের জন্য ১০-১২ ইঞ্চি টব জুতসই। রাজগাঁদা লাগাতে পারেন মাটিতে, সীমানাপ্রাচীরজুড়ে।,গাছ লাগানোর সময় টব একেবারে টইটম্বুর করে মাটি দেবেন না, এক-দুই ইঞ্চি জায়গা ফাঁকা রাখুন পানি ও সার দেওয়ার জন্য।,মাটি ভেজা থাকলে পানি দেবেন না।,মৃত পাতা ছেঁটে দিন নিয়মিত।,বাড়িতে সার বানালে পর্যাপ্ত সময় রেখে কাজ শুরু করুন (যেমন-কম্পোস্ট সার করতে মাসখানেক লাগে)।,পাতা কুঁকড়ে এলে পোকামাকড়নাশক স্প্রে করুন।"
নতুন সংসারে কোন আসবাবগুলো আগে কিনবেন,"একটু বুদ্ধি খাটিয়ে সামর্থ্যের মধ্যেই সুন্দর করে সাজানো যেতে পারে নবদম্পতির সংসার,নতুন সংসারের জন্য প্রথমেই দরকার মনের মতো একটি বাসা। তারপরই আসে সেই বাসা নিজের মতো করে সাজানোর প্রশ্ন। নতুন সংসার সাজানো আনন্দের সঙ্গে সঙ্গে কিছুটা ভাবনারও বিষয়। কীভাবে বাসা সাজাব, কী কী কিনব, কোথা থেকে কিনব, খরচ কেমন পড়বে ইত্যাদি নানা ধরনের প্রশ্ন জাগে মনে। এমন নয় যে দামি দামি আসবাব দিয়ে ঘর সাজাতে হবে। একটু বুদ্ধি খাটিয়ে সামর্থ্যের মধ্যেই সুন্দর করে সাজানো যেতে পারে সংসার। ,সবার আগে নবদম্পতি দুজন মিলে ঠিক করা উচিত কোন কোন জিনিস একদম না কিনলেই নয়, বলছিলেন স্থাপত্যবিষয়ক প্রতিষ্ঠান মেটামরফিকের স্থপতি ফারাহ মৌমিতা। বিয়ের অনুষ্ঠানে অনেক কিছুই গিফট পাওয়া যায়। সেগুলো দেখে ঠিক করুন কী কী কেনার দরকার নেই। তারপর কী কী আসবাব আগে প্রয়োজন, তারও একটা লিস্ট করুন। এরপর দুজনে মিলেই নিজেদের সামর্থ্যের কথা মাথায় রেখে বাজেট তৈরি করুন। বসার ঘর, খাবার ঘর, শোবার ঘর—মূলত এই তিন ঘরের প্রয়োজনীয় কিছু আসবাব দিয়েই শুরু করুন। শুরুতে বিলাসী আসবাব না কেনাই ভালো। আজকাল মাল্টি ফাংশনাল; অর্থাৎ একের অধিক কাজে ব্যবহার করা যায়, এমন কিছু ফার্নিচার বাজারে পাওয়া যায়। সেগুলো ব্যবহার করা যেতে পারে।,চাইলে ব্র্যান্ডের দোকান থেকেই কিনতে পারেন আপনার প্রয়োজনীয় সব ফার্নিচার। হাতিল ফার্নিচারের আছে বাসাবাড়িতে ব্যবহারের উপযোগী সোফা, ডিভান, সেন্টার টেবিল, বেড ও বেডসাইড টেবিল, ড্রেসিং টেবিল, চেস্ট অব ড্রয়ার, ওয়ার্ডরোব, ডাইনিং টেবিল, শোকেস, ওপেন শেলফ, টিভি কেবিনেট, মিনি কেবিনেট। নবদম্পতিরা প্রথমে একটি বেডরুম সেট, এক সেট সোফা এবং একটি ডাইনিং টেবিল নিতে চান, জানালেন হাতিল ফার্নিচারের পরিচালক শফিকুর রহমান। হাতিলের একই ডিজাইনের খাট, আলমিরা, ড্রেসিংটেবিলও আছে। বসার ঘরের সোফার ক্ষেত্রে সোফা কাম বেড সবারই বেশ পছন্দ। খাবার ঘরের জন্য হাতিলে রয়েছে ভাঁজ করে রাখা যায়, এমন ডাইনিং টেবিল। ফ্ল্যাটগুলোতে জায়গার স্বল্পতার জন্য আজকাল এ রকম বহুমুখী আসবাব পছন্দ করছেন মানুষ। ,এখনকার ছোট ফ্ল্যাটগুলোর উপযোগী স্লিম অ্যান্ড স্মার্ট ফার্নিচার এনেছে ইশো। প্রতিষ্ঠানটির প্রধান স্থপতি পিনাকপাণি সাহা জানান, নববিবাহিত দম্পতির কথা মাথায় রেখে বেশ কিছু নতুন ফার্নিচার এনেছেন তাঁরা। ছিমছাম ডিজাইনের হালকা আসবাবগুলো সহজেই পরিষ্কার রাখা যায়, জায়গাও লাগে কম। হালকা নকশা হওয়ার কারণে সব জায়গায় মানানসই হয়। বসার ঘরের জন্য কমলা, হলুদ, গাঢ় সবুজের মতো উজ্জ্বল রঙের সোফা সবাই পছন্দ করছেন বলে জানান তিনি।,রাজধানীর রোকেয়া সরণিতে বেশ কিছু ফার্নিচারের দোকান রয়েছে। সাশ্রয়ী মূল্যে কাঠের আসবাব কিনতে চাইলে যেতে পারেন রাজধানীর পান্থপথ, গুলশান ডিসিসি মার্কেট, লালবাগে। কাঠের আসবাব ছাড়াও আজকাল বোর্ড, স্টিল, অ্যালুমিনিয়াম আর প্লাস্টিকের তৈরি আসবাবও ঘরে মানিয়ে যায় বেশ। দামও তুলনামূলকভাবে কম। "
ঘর অনুযায়ী বেছে নিতে হবে রং,"ঘরের আকার, রোদের আসা-যাওয়া, ঘরের ব্যক্তি আর কাজ—এসব বিবেচনা করে রং বেছে নিতে হবে।,ঘরের আকার, রোদের আসা-যাওয়া, ঘরের ব্যক্তি আর কাজ—এসব বিবেচনা করে রং বেছে নিতে হবে।,নভেম্বর থেকে জুন—দেয়াল রং করার আদর্শ সময়। কারণ, এ সময় বাতাসের আর্দ্রতা থাকে কম। আবার বৃষ্টিও একেবারে হয় না বললেই চলে। ফলে দেয়াল থাকে শুষ্ক আর আর্দ্রতামুক্ত। তাই দেয়াল রং করাতে চাইলে বর্ষা মৌসুমের আগেই উদ্যোগ নিতে পারেন।তবে মনে রাখবেন, রং একবার করা হয়ে গেলে সহজে তা পরিবর্তন করা যাবে না। তাই রং করার আগে কিছু বিষয় মাথায় রাখা উচিত। ,স্থাপত্যবিষয়ক প্রতিষ্ঠান মেটামরফিকের স্থপতি ফারাহ মৌমিতা জানান, ঘরের ভেতরে বা বাইরে, যেখানেই রং করেন না কেন, সেটা বেশ ব্যয়বহুল। তাই হুট করে রং নির্বাচন না করে, সেটা নিয়ে চিন্তাভাবনা করা উচিত। দোকানে যে রং ভালো লাগবে, সেটা আপনার দেয়ালে না–ও ভালো লাগতে পারে। তাই রং করার আগে দেয়ালের ছোট একটি অংশে রং করে যাচাই করে নিতে পারেন। এভাবে পরীক্ষা করে নিলে রং নির্বাচনটা যথাসম্ভব নিখুঁত হবে। বিশেষ কোনো থিমে রং করবেন কি না, তা–ও ভাবতে হবে। ঘরের আকার, রোদের আসা-যাওয়া, ঘরের ব্যক্তি আর কাজ—এসব বিবেচনা করে রং বেছে নিতে হবে।,আবার ঘরের আসবাবের কথা মাথায় না রেখেই অনেক সময় আমরা ঘরের জন্য রং নির্বাচন করে ফেলি। ঘরের আসবাবের সঙ্গে যায় এমন রং বেছে নেওয়া উচিত। প্রতিটা ঘরের আলাদা আবহ থাকে। একই ঘরে একাধিক রং ব্যবহার করতে চাইলে, সেটাও খুব সাবধানতার সঙ্গে করতে হবে। কেননা একাধিক রঙের ব্যবহারে ঘর দেখতে বড় বা ছোট লাগতে পারে। ঘরের সিলিংয়ের রং নিরপেক্ষ হওয়া উচিত। সিলিংয়ে সাদা বা দেয়ালের রং থেকে হালকা রং ব্যবহার করলে ঘর উজ্জ্বল দেখায়। ঘরে যদি যথেষ্ট আলো–বাতাস প্রবেশ করে, তাহলে হালকা বা গাঢ় রং বেছে নেওয়া যেতে পারে। কিন্তু ঘরের অবস্থান যদি এমন হয় যে খুব বেশি দিনের আলো ঢুকতে পারে না, সে ক্ষেত্রে উজ্জ্বল রং ব্যবহার করতে পারেন।,প্রধান দরজার আশপাশে,ঘরের প্রধান দরজা দিয়ে আমরা ক্লান্ত হয়ে ঘরে ঢুকি কিংবা সতেজ হয়ে বের হই। তাই প্রধান দরজার আশপাশে উজ্জ্বল রং যেমন হলুদ, কমলা, ম্যাজেন্টা, হলদে সবুজের মতো রংগুলো ব্যবহার করতে পারেন। কালো, নীল, ধূসর—এ ধরনের রং এখানে এড়িয়ে যাওয়াই ভালো। ,বসার ঘর,ড্রয়িংরুম বা বসার ঘর একটি বাড়ির মূল আকর্ষণ। তাই ড্রয়িংরুমটা রুচিশীল রঙে রাঙানো জরুরি। এ ক্ষেত্রে গোলাপ রঙের গোলাপি, ওশান গ্রিন, ফ্রেঞ্চ ধূসর, বেগুনি, ক্রিম কালার ও লেমন ইয়েলো হতে পারে ভালো রং। পুরো ঘরে এই রং না লাগিয়ে একাংশেও ব্যবহার করতে পারেন। চিকন একটা লাইন চলে যেতে পারে লম্বালম্বি বা আড়াআড়ি। এই উজ্জ্বল রংগুলো মনকে উজ্জীবিত ও সতেজ করে তোলে।,খাবার ঘর,হলুদ বা কমলার মতো উষ্ণ, উজ্জ্বল রংগুলো আমাদের ক্ষুধা বাড়াতে সাহায্য করে। তাই বিভিন্ন রেস্তোরাঁর দেয়ালে সাধারণত এই রংগুলোকে গুরুত্ব দেওয়া হয়। আবার হইহুল্লোড়, আড্ডা এগুলো খাবার ঘরেই বেশি হয়। তাই খাবার ঘরের যেকোনো উজ্জ্বল রঙের ব্যবহার সুন্দর অনুষঙ্গ হিসেবে কাজ করে।,খাবার ঘর,হলুদ বা কমলার মতো উষ্ণ, উজ্জ্বল রংগুলো আমাদের ক্ষুধা বাড়াতে সাহায্য করে। তাই বিভিন্ন রেস্তোরাঁর দেয়ালে সাধারণত এই রংগুলোকে গুরুত্ব দেওয়া হয়। আবার হইহুল্লোড়, আড্ডা এগুলো খাবার ঘরেই বেশি হয়। তাই খাবার ঘরের যেকোনো উজ্জ্বল রঙের ব্যবহার সুন্দর অনুষঙ্গ হিসেবে কাজ করে।,শোবার ঘর,দিন শেষে বেডরুম বা শোবার ঘরটাই আপনার একান্ত স্বস্তির জায়গা। তাই শোবার ঘরের জন্য হালকা, সতেজ, শান্তি ও স্নিগ্ধ আমেজ আনে, এমন রং বেছে নেওয়া উচিত। এ ক্ষেত্রে সাদা, চাঁপা সাদা, হালকা ভায়োলেট, হালকা সবুজ, আকাশি নীল, ফ্রেঞ্চ ধূসর, ক্রিম ইত্যাদি শীতল রং দেওয়া যায়। এ ধরনের রং মনে আনে শান্তি আর স্বস্তি। তাই শোবার ঘরে এই রংগুলোরই বেশি ব্যবহার হয়। ,বাচ্চাদের ঘর,ছোট শিশুদের ঘরের রং বাছাইয়ে সতর্কতা অবলম্বন করা উচিত। কারণ, রং বাচ্চাদের মনের ওপর প্রভাব ফেলে অনেক বেশি। বাচ্চাদের ঘরে রং করার আগে তার সঙ্গে কথা বলে পছন্দ বুঝে নেওয়া যেতে পারে। শিশুর পছন্দের কোনো চরিত্র থাকলে সেটা আঁকিয়ে নিতে পারেন দেয়ালে। তবে এখানে এমন চরিত্রই আঁকা উচিত, যা শিশুর পছন্দের তালিকায় বেশ কয়েক বছর থাকবে।,বাড়িতে যদি অফিস থাকে,বাড়ির অফিসের জন্য ছাই রঙের বিভিন্ন শেড আদর্শ। গাঢ় নীল রং কম্পিউটার বা ল্যাপটপের প্রেক্ষাপটে ভালো লাগবে। আবার সবুজ, শেওলা অথবা বাঙ্গি রঙের শেডগুলোও ভালো লাগবে।,রান্নাঘর,রান্নাঘরে সূর্য বা প্রাকৃতিক আলোর প্রবেশ নিশ্চিত করা খুবই জরুরি। পর্যাপ্ত সূর্যের আলো না পাওয়া গেলে সাদা রংই ভালো। রান্নাঘরে গাঢ় রঙের ব্যবহার এড়িয়ে যাওয়াই ভালো হবে।"
নতুন সংসারের অন্দর সাজাতে যা করবেন,"নতুন সংসারের নতুন ঘর যেন একটা খালি ক্যানভাস। সেই ক্যানভাস একেকজন একেকভাবে ভরে তোলেন,সংসার সাজানো কি চাট্টিখানি কথা। হোক না সেটা সদ্য বিবাহিত কিংবা বিয়ের কয়েক বছর পর আলাদা করে সংসার গোছাতে চাওয়া দম্পতি। কেমন হবে নিজের সংসার, তা নিয়ে প্রত্যেকেরই থাকে নিজস্ব ভাবনা। তেমনই তিন দম্পতির সঙ্গে আড্ডা দিয়ে জানা গেল তাঁদের ঘর সাজানোর ভিন্ন রুচির ভিন্ন ভিন্ন গল্প। ,নতুন সংসারের নতুন ঘর যেন একটা খালি ক্যানভাস। সেই ক্যানভাস একেকজন একেকভাবে ভরে তোলেন। মৌমি-রাফিদ, তৃণা-বিজয় ও প্রীতিলতা-অনুপম-এই তিন দম্পতির নিজেদের সংসার সাজানো নিয়ে ছিল নানা রকম জল্পনাকল্পনা। নিজেদের ছোট ছোট স্বপ্ন সাধ্যের মধ্যে পূরণ করতে নিজেদের মতো উপায়ও বের করে নিয়েছেন তাঁরা। চাকরিজীবী মৌমি-রাফিদ দম্পতির দুই ঘরের বাড়িতে সবচেয়ে গুরুত্বপূর্ণ ছিল শোবার খাট। সারা দিনের ব্যস্ততা শেষে ক্লান্তি কাটাতে আরামদায়ক বিছানা চেয়েছিলেন তাঁরা। এ ক্ষেত্রে এই দম্পতি খরচ করতে একদমই কার্পণ্য করেননি। আরামদায়ক ম্যাট্রেস এবং খাটের উচ্চতা নিয়ে একেক দম্পতির আবার একেক রকম ভাবনা। মৌমি-রাফিদ দম্পতির কাছে সাধারণ উচ্চতার খাট মানানসই মনে হলেও প্রীতিলতা-অনুপম দম্পতির কম উচ্চতার খাটই পছন্দ। তাঁদের মতে, এতে করে ঘরে বেশি জায়গা পাওয়া যায়। আবার স্বল্প উচ্চতার কাঠের প্ল্যাটফর্মের একদিকে ম্যাট্রেস ফেলে বিছানা পাতা যায়, বাকি জায়গাটুকুতে বসে অন্য কাজও করা যায়। কম উচ্চতার আসবাবে ছোট ঘরকে বেশ বড় মনে হওয়ার সুবিধাও রয়েছে।,জামা-কাপড় রাখার জন্য তৃণা-বিজয় দম্পতি বেছে নিয়েছেন নিজেদের ফ্ল্যাটের দেয়াল। বলছি দেয়াল কাবার্ডের কথা। নিজেরাই মিস্ত্রি ডেকে চাহিদামাফিক নকশায় তৈরি করে নিয়েছেন দেয়াল আলমারি। সিলিং উচ্চতার এই আলমারি উচ্চতার দিক থেকে জায়গা নিলেও পাশে জায়গা বাঁচিয়েছে৷ অন্যদিকে প্রীতি-অনুপম সংসার শুরু হওয়ার আগেই একটু একটু করে টাকা জমিয়ে কিনে ফেলেছিলেন নিজেদের আলমারি।,মৌমি-রাফিদ দম্পতি পিন্টারেস্ট ঘেঁটে বের করেছেন পছন্দের সোফার ডিজাইন। কাপড়ের দোকান ঘুরে কিনেছেন সোফার উপকরণ। অতঃপর মিস্ত্রির সাহায্য নিয়ে নিজেরাই বানিয়েছেন পছন্দসই সোফা। প্রীতিলতা-অনুপমের সোফা কেনার সাধ্য আপাতত নেই, তাই বলে অতিথি কী আসবে না। কী করা যায়, ভাবতে ভাবতেই পুরোনো ম্যাট্রেসটাই বসার ঘরে বিছিয়ে দেওয়া হলো। একদিকে বসে আড্ডা দেওয়ার কাজ হচ্ছে, অন্যদিকে চাইলেই গা এলিয়ে দিয়ে বই পড়া থেকে ল্যাপটপে অফিসের কাজ, দুটোই সেরে নেওয়া যাচ্ছে। অন্যদিকে তৃণা-বিজয় উত্তরাধিকার সূত্রে পেয়েছেন মা-বাবার ব্যবহৃত পুরোনো কিছু আসবাব। পুরোনো সেই আসবাবকেই পরিবর্তন করে নিয়ে নতুন রূপ দিয়েছেন তাঁরা।,এবারে আসি খাবার ঘরে। দুজনের সংসারে সর্বক্ষণ দুজন থাকলেও বন্ধু আর পরিবারের অন্য সদস্যদের জন্য খাবার টেবিলে বসার কয়টি আসন লাগবে, তা একটা প্রশ্নই বটে! এই সমস্যায় মৌমি-রাফিদ বেছে নিয়েছেন বেঞ্চ সমাধান। চেয়ারের পাশাপাশি বানিয়ে নিয়েছেন একটা বেঞ্চ। টেবিলের এক পাশটা দেয়ালের সঙ্গে চাপিয়ে দিয়ে চাইলেই যেটাকে টেবিলের নিচে ভাঁজ করে রেখে দেওয়া যায়। জনসংখ্যা বেড়ে গেলে বেঞ্চটা বের করে পেতে দিলেই সমাধান। এদিকে তৃণা-বিজয় দম্পতি কিচেন টপে ব্যবহৃত অতিরিক্ত গ্রানাইটের খণ্ড দিয়ে বানিয়ে নিয়েছেন খাবার টেবিল। বাড়তি উপকরণ কাজে লেগে গেল, চাহিদাও পূরণ হলো।,বিয়েতে উপহার পাওয়া বড় আয়না দিয়েই ড্রেসিং টেবিলের কাজ সেরে নিচ্ছেন মৌমি-রাফিদ। তৃণা-বিজয় বাথরুমের বড় টপটাকেই করে তুলেছেন ড্রেসিং টেবিল। অন্য সব ক্ষেত্রে ভিন্নমত হলেও একসঙ্গে চা খাওয়া বা অবসরে গল্প করার জন্য একান্ত নিজস্ব জায়গা হিসেবে তিন দম্পতিই বেছে নিয়েছেন বাড়ির বারান্দা। কেউ ছোটখাটো টি-টেবিলের পাশে টুল পেতে দিয়েছেন, তো কেউ বারান্দায় ঝুলিয়েছেন দোলনা, কেউবা আবার বড় বিন ব্যাগে খুঁজে নিয়েছেন ক্লান্তির প্রশান্তি।"
যেভাবে কমাবেন মেঝের ঠান্ডা,"ঠান্ডা মেঝের ওপর পেতে দিন শতরঞ্জি বা কার্পেট। পায়ে চলে আসবে উষ্ণতার ছোঁয়া। ,শীত চলে এল। হিমঝরা দিনে অন্দরে স্বস্তি আনতে কত কীই–না করা হয়। এমনই এক সংযোজন হলো মেঝেতে আলাদা কিছু বিছিয়ে নেওয়ার আয়োজন। অনেক বাড়িতেই থাকে এমন চল। অন্দরের কোন জায়গার মেঝেতে বিছানোর অনুষঙ্গটি কেমন হতে পারে, জেনে নেওয়া যাক আজ।,শীতের অন্দরের এক অনন্য অনুষঙ্গ শতরঞ্জি। অন্দরের দেয়াল ও আসবাবের রঙের সঙ্গে সামঞ্জস্য রেখে বাছাই করে নিতে পারেন শতরঞ্জির রং, নকশা। উজ্জ্বল আসবাবের সঙ্গে হালকা রঙের শতরঞ্জির সমন্বয় করলে অন্দরে থাকবে রঙের ভারসাম্য। এমনটাই বলছিলেন রেডিয়েন্ট ইনস্টিটিউট অব ডিজাইনের প্রধান ও ইন্টেরিয়র ডিজাইনার গুলসান নাসরীন চৌধুরী। হালকা অনুষঙ্গটি সহজেই অন্দরের এদিক-ওদিক সরিয়ে নিতে পারবেন আপনার প্রয়োজনমতো। সহজে গুটিয়েও রাখা যায় ঘরের এক পাশে; প্রয়োজনের সময় বিছিয়ে নিলেই হলো। শতরঞ্জি ধোয়া সহজ, প্রয়োজনে ভেজা কাপড় দিয়ে মুছে রোদে শুকালেও চলে।,শোবার ঘর নীলাভ করে তুলতে পারেন শতরঞ্জি ও অন্যান্য অনুষঙ্গে। ঘরটির এক কোণে আরাম করে বসার জন্য বিছিয়ে দিতে পারেন শতরঞ্জি। করতে পারেন লো হাইট বা কম উচ্চতায় বসার ব্যবস্থা। সেখানে রাখতে পারেন ভারী কুশন। বয়োজ্যেষ্ঠদের জন্য উঁচু বেতের মোড়াও রাখতে পারেন পাশে। ঘরের যেদিকটাতে রোদ আসে, সেদিকটাতে এমন আয়োজন করতে পারেন। কিংবা করতে পারেন রোদ ছড়ানো কোনো বারান্দাতেও।,বসার ঘরের জন্য মেরুনের মতো রং বেছে নিতে পারেন। দেশীয় অনুষঙ্গের মধ্যে শতরঞ্জি আনবে নান্দনিকতা। তবে আসবাব ও অন্যান্য অনুষঙ্গ দেশীয় ধারার না হয়ে ভারিক্কি ধাঁচের হলে সেখানে শতরঞ্জি মানাবে না। সে ক্ষেত্রে কার্পেটের কথা চিন্তা করে দেখতে পারেন। তবে যাঁদের অ্যালার্জিজনিত সমস্যা থাকে, কার্পেটে তাঁদের স্বাস্থ্যঝুঁকি বাড়ে। আবার আপনার পরিবারের কারও এমন সমস্যা না থাকলেও কোনো অতিথি এলে অসুবিধায় পড়তে পারেন, সেটিও খেয়াল রাখা বাঞ্ছনীয়।,পারিবারিক ঘরের এক কোণেও শোবার ঘরের মতোই শতরঞ্জিতে বসার আয়োজন রাখা যেতে পারে। শিশুর খেলার সময়ও সেখানে শতরঞ্জি বিছিয়ে দিতে পারেন। শিশুর ঘরে রঙিন শতরঞ্জি বিছিয়ে দিন, যেখানে খেলনা ছড়িয়ে বসতে পারবে সে। রংধনুর সাত রংও থাকতে পারে তার ঘরে।,খাবার টেবিলের নিচে ঠান্ডা মেঝেতে যাতে সরাসরি পা না পড়ে, সে জন্য বাড়তি ব্যবস্থা রাখতে পারেন। টেবিলের নিচে কৃত্রিম উপকরণে তৈরি অনুষঙ্গ বিছিয়ে দিতে পারেন, যেটির নিচের দিকে পাতলা রবারের মতো উপাদান থাকার ফলে পিছলে সরে যায় না। এগুলো দেখতে পাপোশের মতো, দামেও কিছুটা সাশ্রয়ী। ঘরে খালি পায়ে থাকার অভ্যাস যাঁদের, তাঁদের জন্য এ ধরনের অনুষঙ্গ বেশ ভালো। চাইলে পড়ার টেবিলের নিচেও বিছাতে পারেন। আবার ঘরে স্যান্ডেল পরার অভ্যাস থাকলেও এমন হতে পারে যে ঘুম থেকে উঠেই হয়তো স্যান্ডেল জোড়া খুঁজে পাচ্ছেন না। তাই বিছানার পাশে সুন্দর রং ও নকশার এমন অনুষঙ্গ বিছিয়ে রাখতে পারেন, যাতে ঘুম ভেঙে মেঝেতে পা ফেললেই পায়ে ঠান্ডা না লাগে। এ ক্ষেত্রে শতরঞ্জি বা কার্পেট হতে পারে লম্বাটে আকারের।"
"চাদর থেকে টেবিলম্যাট, এক গামছায় কত কি","গামছা মূলত গা বা শরীর মোছার কাজেই ব্যবহৃত হতো; সেখান থেকেই বিশেষ এ কাপড়ের নাম হয়ে গেছে গামছা। পরে জনপ্রিয়তা পায় গামছার শাড়ি ও লুঙ্গি। সময়ের পরিক্রমায় সেই গামছা দিয়ে এখন তৈরি হচ্ছে বাহারি সব গৃহসজ্জার পণ্য। ,বেডকভার, বালিশ–কুশনকভার, পর্দা, রানার, প্লেসম্যাট, সোফার কভার, ফ্লোরম্যাটসহ বিভিন্ন ধরনের গৃহসজ্জাসামগ্রী এখন তৈরি হচ্ছে গামছা দিয়ে। কখনো পুরো গামছা জোড়া লাগিয়ে, আবার কখনো গামছার ছোট ছোট টুকরা জোড়া দিয়ে তৈরি হচ্ছে এসব বাহারি পণ্য। বুনন ও রঙের বৈচিত্র্যের কারণে এগুলো গৃহসজ্জায় যোগ করে ভিন্নমাত্রা।,কুইল্ট ওয়ার্ক বা প্যাচ ওয়ার্কও এখন খুব জনপ্রিয়। গামছার কুইল্ট ওয়ার্কের চাদর, কুশনকাভার, পর্দা বা ডাইনিং সেট দারুণ বর্ণিল এবং নান্দনিক। ,চাইলে ফুলদানিতেও মুড়িয়ে দিতে পারেন বিভিন্ন রঙের গামছার ছোট ছোট টুকরা। গামছা দিয়ে রশি বানিয়ে সেটা দিয়ে তৈরি করতে পারেন ছোট-বড় ঝুড়ি, কোস্টার ও ম্যাট। কখনো গামছার হ্যাঙ্গিং ম্যাটও বানাতে পারেন,আবার ছোট–বড় নানান সাইজের টেবিলের ওপর গামছার ম্যাট বিছিয়ে রাখতে পারেন কিছু শো পিস। ছোট গাছ রাখলে পুরো আয়োজন দারুণ হয়ে ওঠে! চাইলে পুরো গামছাই বিছিয়ে দেওয়া যায় টেবিল অথবা যেকোনো ডেস্কের ওপর।,সময়ের পরিক্রমায় রং ও সুতার মূল্যবৃদ্ধি, জীবনযাপনে আধুনিকতার ছোঁয়া ও যথাযথ পৃষ্ঠপোষকতার অভাবে গামছা বুনতে আগ্রহ হারিয়ে ফেলছেন তাঁতিরা। অনিশ্চয়তার কথা ভেবে সন্তানদেরও আর এই পেশায় আনতে চাইছেন না। এ কারণে আমাদের ঐতিহ্যবাহী এ শিল্প এখন ধ্বংসের মুখে। তাই সবাইকে বেশি বেশি করে গামছাসামগ্রী ব্যবহার করে ঐতিহ্যবাহী এ শিল্পকে টিকিয়ে রাখতে হবে। "
অন্দরে নগ্ন ইটের দেয়াল,"সেই আদিকাল থেকেই ঘরবাড়ি তৈরিতে আমাদের প্রধান উপকরণ ইট। পোড়ামাটির ইট কিংবা লাল ইটের টেরাকোটার সঙ্গে জড়িয়ে আছে আমাদের শতসহস্র বছরের ইতিহাস।,এ দেশের আধুনিক স্থাপত্যের পথিকৃৎ স্থপতি মাজহারুল ইসলামের কাজেই প্রথম আমরা দেখি এক্সপোজড ব্রিকের (প্লাস্টারবিহীন ইট) ব্যবহার। ১৯৫৩-৫৫ সালে নির্মিত হয় ঢাকা বিশ্ববিদ্যালয়ের চারুকলা ইনস্টিটিউটের ভবন। তখন সিরামিক ইট পাওয়া না গেলেও পাওয়া যেত মেশিনে তৈরি ইট। সেই ইটেই তৈরি হয় দেশের প্রথম আধুনিক স্থাপত্য। ঔপনিবেশিক ঘরানার বাইরে এসে প্রকাশ পায় আধুনিক স্থাপত্যের সৌন্দর্য। যেখানে অলংকরণ দূরে থাক, ইটের দেয়ালের ওপর প্লাস্টার পর্যন্ত পড়েনি। দেয়ালটা পর্যন্ত যেখানে রং করার প্রয়োজন পড়েনি। রেখে দেওয়া হয়েছে ইটের প্রাকৃতিক রং ও গঠন, যা আমাদের মতো অর্থনীতির দেশের জন্য ছিল টেকসই ও যথার্থ।,এ কালেও ঘরবাড়িতে এক্সপোজড ইটের ব্যবহার বেড়েছে। মেশিনে তৈরি ইটের পাশাপাশি পাওয়া যাচ্ছে সিরামিক ইটও, যেখানে ব্রিকের ফিনিশিং আসছে আরও ভালো, বাড়ছে ভিন্নতাও।,অন্দরসজ্জায়ও এক্সপোজড ব্রিক ওয়াল এখন ভীষণ জনপ্রিয়তা পেয়েছে। হাল আমলে দেয়ালের এমন রূপ অনেকেই ভীষণ পছন্দ করছেন। নতুনত্ব ও ভিন্নতা আনতেও অনেকে এই এক্সপোজড ব্রিক ওয়াল বেছে নিচ্ছেন। কম্পোজিশনে ভিন্নতা ছাড়াও ঘরের ভেতর আলাদা একটা আমেজ তৈরি করে এই এক্সপোজড ব্রিক ওয়াল। ,কিন্তু, এই এক্সপোজড ব্রিক ওয়ালের কিছু সুবিধা ও অসুবিধাও রয়েছে। সেগুলো জানা থাকলে সিদ্ধান্ত নিতে সুবিধা হবে।,অন্দরসজ্জায় নানাভাবে আসছে এক্সপোজড ব্রিকের দেয়াল। বাড়ির বহির্দেয়াল পুরোটাই এক্সপোজড ব্রিকে করা হলেও অন্দরে সব দেয়ালের বদলে কিছু নির্দিষ্ট দেয়ালে থাকছে এক্সপোজড ব্রিক। এতে নির্দিষ্ট দেয়ালটিই হয়ে উঠছে অন্দরসজ্জার মূল আকর্ষণ। আবার একঘেয়েমি কাটিয়ে রঙিন দেয়ালের সঙ্গে সামঞ্জস্যও বিধান করছে।,অনেকেই এক্সপোজড ব্রিকের বিদ্যমান রং ও গড়নের সঙ্গে ব্যক্তিগত পছন্দ মিলিয়ে উঠতে পারেন না। ভীষণ রাস্টিক লুক অনেকেরই ঠিক পছন্দ না৷ তাই অকৃত্রিম এক্সপোজ দেয়ালের পাশাপাশি আসছে সাদা, কালো বা ছাই রঙের প্লাস্টার করা রঙিন দেয়ালও। অর্থাৎ মনোক্রমের বদলে বৈপরীত্যের ধারণাটিও চলছে বেশ, যা অন্দরের বিভিন্ন স্পেসকে দিতে পারে ভিন্ন মাত্রা।,এক্সপোজড ব্রিক ওয়াল তৈরির সময় ব্যবহৃত ইটের মান পরীক্ষা করে নেওয়াটা খুবই গুরুত্বপূর্ণ। এই ধরনের দেওয়াল নির্মাণের সময় সঠিকভাবে কাজ করা না হলে ফিনিশিং খারাপ হওয়ার আশঙ্কা থেকে যায়। এক্সপোজড ব্রিক ওয়ালে খুব সহজেই ধুলাময়লা আটকে যায়। তাই নিয়মিত দেয়াল পরিষ্কার করতে হবে।,অনেক সময়েই অন্দরের এক্সপোজড ব্রিক ওয়ালের ইটের মান ভালো হয় না কিংবা পরে রং নষ্ট হয়ে যায়। এ ক্ষেত্রে দেয়ালটিই রং করে ফেলুন। তবে প্লাস্টার করা যাবে না। এতে দেয়ালটির টেক্সচারও বজায় থাকল কিন্তু রংচটা ভাবটাও দূর হয়ে গেল। তবে এই প্রক্রিয়ার যাওয়ার আগেই দেখে নিতে হবে দেয়ালের ব্রিকের গায়ে বা মর্টারে কোনো ফাটল রয়েছে কিনা। এবং অবশ্যই দেয়ালটি পরিষ্কার করে নিতে হবে।"
বারান্দায় রোদ না এলে গাছ লাগাবেন যেভাবে,"বাড়ির সৌন্দর্যবর্ধনে বারান্দার জুড়ি নেই। আর সেই বারান্দায় যদি থাকে সবুজের সমারোহ, তাহলে তো কথাই নেই। শহুরে জীবনে সারা দিনের কর্মব্যস্ততা শেষে বারান্দায় চা হাতে একটু সময় কাটালে সব অবসাদ যেন নিমেষেই পালিয়ে যায়। এ জন্য শখের বারান্দাকে সাজাতে কত না আয়োজন। কিন্তু যদি আপনার বারান্দায় রোদই না আসে! তাই বলে কি বারান্দায় বাগান তৈরি থেমে থাকবে? নিশ্চয়ই না। তাহলে জেনে নেওয়া যাক রোদবিহীন বারান্দায় বাগান তৈরির কিছু পদ্ধতি।,১. বারান্দার কোন অংশে গাছ রাখতে চান, আগে ঠিক করে নিন। এমন জায়গা বেছে নিন, যাতে কাজের প্রয়োজনে বারবার টব সরাতে না হয়।,২. যেহেতু বারান্দায় রোদ আসে না, তাই এখানে এমন সব গাছ রাখতে পারেন, যে গাছগুলোর বেড়ে উঠতে রোদের তেমন প্রয়োজন পড়ে না। বাছাই করে রাখতে পারেন ‘ইনডোর প্ল্যান্ট’। এ ক্ষেত্রে পাতাবাহার, মানি প্ল্যান্ট, স্পাইডার প্ল্যান্টের মতো গাছ রাখতে পারেন।,৩. গাছ লাগাতে বারান্দার গ্রিলগুলোকেও ব্যবহার করতে পারেন। ছোট টবে গাছ লাগিয়ে আংটা দিয়ে গ্রিলের সঙ্গে লাগিয়ে দিন। দেখতেও ভীষণ সুন্দর লাগবে।,৪. সাধারণত ইনডোর প্ল্যান্টে খুব বেশি পানির প্রয়োজন হয় না। সপ্তাহে এক দিন বা দুই দিন পানি দিলেই হয়। তাই গাছে পানি দেওয়ার ক্ষেত্রে সতর্ক থাকুন।,৫. গাছের প্রয়োজন অনুযায়ী সার ব্যবহার করুন।,তাহলে আর দেরি কেন? নিজের বারান্দাকে সাজিয়ে ফেলুন মনের মতো করে। ইট–পাথরের শহরে সেই বারান্দা হয়ে উঠুক আপনার নিজস্ব নিসর্গ।"
ছবিতে বিরাট–আনুশকার ২৪ কোটি টাকা দিয়ে কেনা বাড়ির অন্দর,
সোফা–টিভি মিলিয়ে ঘরটাই যেন এখন স্টেডিয়াম,"সোফা ও টেলিভিশনের দূরত্বে থাকতে হবে সামঞ্জস্যতা ,দল বেঁধে ঘরেই বিশ্বকাপ দেখার উদ্দেশ্যে অনেকেই কিনে নিচ্ছেন বড় টিভি বা সোফা। চেয়ার–টেবিল সরিয়ে জায়গা করে নিচ্ছেন পছন্দমতো। খেলা দেখার উত্তেজনায় সোফার সিটের পাশাপাশি সোফার হ্যান্ডেলও হয়ে ওঠে বসার জায়গা। আবার মেঝেতে কার্পেট থাকলে মেঝেও হয়ে ওঠে বসার জায়গা। তবে সোফার সঙ্গে টিভির দূরত্বের একটা হিসাব আছে। খেলা দেখার সময় বসার জায়গাটি সেভাবে গুছিয়ে নিলে সবার জন্যই আরামের গ্যালারি হয়ে উঠবে।,যে ঘরে লাগাচ্ছেন, সে ঘরের আকারের ওপরও নির্ভর করে টিভির আকার। আবার সোফার কত কাছে বা দূরে আছে টিভি, সেটার ওপরও নির্ভর করে। বসার ঘরের জন্য টিভি কেনার ক্ষেত্রে আগেই নির্ধারণ করতে হবে, তা কোন দেয়ালে থাকবে। টিভি এবং সোফা কোনো অবস্থাতেই যেন একই দেয়ালে না থাকে। জানালা রয়েছে, এমন দেয়ালে টিভি রাখা যাবে না। টিভি বসানোর সময় অন্য আলোর উৎসের কথাও বিবেচনায় রাখতে হবে।,টিভি যে দেয়ালে রাখা হচ্ছে, তা থেকে সোজা ও তির্যকভাবে বসার স্থানের দূরত্বের ওপরেই নির্ভর করবে সর্বনিম্ন কত ইঞ্চির টিভি প্রয়োজন। আবার কত বড় টিভি কিনছেন, তার ওপর নির্ভর করবে মেঝে থেকে কত উচ্চতায় রাখা হবে। এসব গাণিতিক হিসেব করেই টিভি কেনার পাশাপাশি ঘরের সাজ নির্ধারণ করতে হবে। টিভির আকারের পাশাপাশি সোফার সংখ্যা ও অবস্থানও হতে হবে সামঞ্জস্যপূর্ণ। না হলে কোনো কোনো বসার জায়গা থেকে টিভি ঠিকঠাক নাও দেখা যেতে পারে।,টিভি বেশি কাছ বা দূর থেকে দেখলে চোখে ক্লান্তি ভর করে, এমনকি চোখ ব্যথাও হতে পারে। আবার বসার জায়গা যদি হয় টিভির সঙ্গে তির্যক, সে ক্ষেত্রে হতে পারে ঘাড়ব্যথা৷ ,ঘরের আকার ছোট হলে হাই রেজল্যুশনের ছোট টিভি রাখা ভালো। এতে টিভির কাছাকাছি সোফা থাকলেও চোখের জন্য ক্ষতিকর নয়। আবার রুম বড় হলে বড় বা মাঝারি আকারের টিভি চলে আসতে পারে। আপনি কোন ধরনের এবং কত রেজল্যুশনের টিভি কিনছেন, তাও নির্ধারণ করবে সোফার জায়গা ও দেয়ালের উচ্চতার ওপর।,টিভি ও টিভি দেখার বসার স্থানের দূরত্ব নির্ভর করে টিভির আকারের পাশাপাশি, রেজল্যুশনের ওপরেও। টিভি দেখার দূরত্ব যাচাই করার সবচেয়ে সহজ উপায়টি হচ্ছে টিভির পর্দা যত ইঞ্চি, তাকে শূন্য দশমিক ৮৪ দিয়ে ভাগ দেওয়া।,ধরুন কেউ যদি ৬৫ ইঞ্চির টিভি কিনতে চান, তাহলে ৬৫-কে দশমিক ৮৪ দিয়ে ভাগ দিলে পাওয়া যায় ৭৭ ইঞ্চি। অতএব টিভি থেকে এ ক্ষেত্রে সোফার দূরত্ব হওয়া উচিত প্রায় সাড়ে ৬ ফিট। ,সে হিসেবে ২৮ ইঞ্চির টিভি হলে দূরত্ব হবে ২ দশমিক ৭ ফিট, ৩২ ইঞ্চির টিভি হলে দূরত্ব হবে ৩ দশমিক ২ ফিট, ৪০ ইঞ্চির টিভি হলে দূরত্ব হবে ৪ ফিট, ৪৩ ইঞ্চির টিভি হলে দূরত্ব হবে ৪ দশমিক ২ ফিট, ৪৮ ইঞ্চির টিভি হলে দূরত্ব হবে ৪ দশমিক ৮ ফিট, ৫০ ইঞ্চির টিভি হলে দূরত্ব হবে ৫ ফিট, ৬০ ইঞ্চির টিভি হলে দূরত্ব হবে ৬ ফিট আর ৮৫ ইঞ্চির টিভি হলে দূরুত্ব হবে ৮ দশমিক ৪ ফিট।"
ঘরের সাজসজ্জায় এখন যা চলছে,"কারও বাড়িতে ঢুকে গৃহকর্তার সঙ্গে কোনো কথা না বলেও কিন্তু মানুষটাকে ঠিক ঠিক চিনে নেওয়া যায়। কীভাবে? অন্দরমহল দেখে। মানুষ যেখানে থাকে, তার চারপাশে মানুষটির অভ্যাস, পছন্দ–অপছন্দরা ছড়িয়ে–ছিটিয়ে থাকে। তাই গৃহসজ্জাটা খুব জরুরি। গৃহসাজে কোন ধারাগুলো এখন ট্রেন্ডি, জানাচ্ছেন অন্দরসজ্জাবিদ সাবিহা কুমু ,আগে মানুষ ব্যক্তিগত সাজসজ্জায় যতটা মনোযোগী ছিল, গৃহসজ্জায় তার সিকিভাগও ছিল না। ভাবখানা এমন, গৃহসজ্জা নিয়ে অত ভাবার কী আছে, ও একটা হলেই হলো। সময় বদলেছে, কমবেশি সবাই এখন গৃহসজ্জার দিকে মনোযোগী হচ্ছে। ব্যক্তিগত রুচির সঙ্গে সাধ্যের সমন্বয় করে সাজিয়ে–গুছিয়ে নিচ্ছে আপন গৃহকোণ। আর তাই দেখা যায়, একই অ্যাপার্টমেন্ট ভবনের একই আকারের দুটো ফ্ল্যাট শুধু সাজসজ্জার গুণে ভিন্ন ভিন্ন চেহারা নিয়েছে। কারণ আর কিছুই নয়, গৃহকর্তার নিজস্ব রুচি। কেউ অন্দর নকশা করছে আধুনিক কেতায়, কারও নকশায় প্রাধান্য পাচ্ছে ঐতিহ্য, কারও আবার পছন্দ দুইয়ের মিশেল।,অন্দরসজ্জায় এখন কী ধারা,বাংলাদেশে গৃহসাজে ট্রেন্ডের কথা যদি বলি, তাহলে বলতে হয়—আধুনিক, ভিক্টোরীয়, সমকালীন ও ঐতিহ্যবাহী—এই চার স্টাইলই মূলত অনুসরণ করা হচ্ছে। আধুনিক আর ঐতিহ্যের মিশেলও দেখা যাচ্ছে। তবে ঐতিহ্যবাহী ও সমসাময়িক ধরনটাই চলছে বেশি; কারণ, উপকরণের সহজলভ্যতা।,আধুনিক ধারা,এই ধারায় শুধু অন্দরের সাজসজ্জা নয়, পুরো ফ্ল্যাটের অবয়বকেই মনের মতো নকশা করে নেওয়া হচ্ছে। আসবাব, ফার্নিশিং, ঘর সাজানোর নানা পিস, বাগান, সাজসজ্জাসামগ্রী—সব ক্ষেত্রেই বেছে নেওয়া হচ্ছে আধুনিক সব উপকরণ। কাঠ, বোর্ড, ধাতু, বিভিন্ন ধরনের টাইলস, নকশা আঁকা কাচ, ভারী র অথবা সিল্কি কাপড়, বিভিন্ন ধরনের লাইট ফিক্সার, চিত্রকর্ম, আলোকচিত্র, পোর্ট্রেট ইত্যাদির সমন্বয়ে করা হয় অন্দরসজ্জার ডিজাইন ও ডেকোরেশন। দেয়ালগুলো বিভিন্ন রঙে রাঙানো হয়, যেখানে নানা টেক্সচার, বিভিন্ন রাস্টিক স্টোনের ব্যবহার হয়ে থাকে। সিলিং, দেয়াল ট্রিটমেন্ট, মেঝে ট্রিটমেন্ট, আসবাব, আলোক সরবরাহ—সবকিছুকেই কম্পোজিশনের আওতায় এনে দাঁড় করানো হয় নকশা। দেয়ালের সঙ্গে আসবাব ও ফার্নিশিংয়ের রঙের সমন্বয় করে পুরো ফ্ল্যাটের ডিজাইন করা হয়।,আধুনিক ধারার গৃহসাজে ইনডোর প্ল্যান্ট ও ঝরনা খুবই গুরুত্বপূর্ণ অনুষঙ্গ। সে জন্য অধিকাংশ ফ্ল্যাটেই বারান্দাটিকে ছোটখাটো একটা বাগানে রূপ দেওয়া হয়। ছোট করে বসার আয়োজনও থাকে। ভোরের একচিলতে আলো মেখে যেখানে বসে খবরের কাগজে চোখ বোলানো যায় কিংবা বিকেলের নরম আলোয় বসে চায়ে চুমুক দিতে দিতে হারিয়ে যাওয়া যায়।,ভিক্টোরীয় ধারা,অপেক্ষাকৃত বিত্তশালীদের কেউ কেউ আবার ভিক্টোরীয় রীতি পছন্দ করে। তাদের কাছে ভিক্টোরীয় অন্দর আভিজাত্যের প্রতীক। এ ধরনের অন্দরসজ্জায় ভারী অলংকরণের আসবাব, অলংকরণবহুল ঝাড়বাতি, লেইস ব্রোকেড, মসলিনের পর্দা, বড় আকৃতির দেয়ালঘড়ি, চিত্রকর্ম, নকশা করা ছাদ, বর্ণিল কার্পেট ইত্যাদি দিয়ে সাজানো হয় পুরো বাড়ি।  তবে ঘরের আকৃতি ও আবহাওয়ার ধরনের কারণে বাংলাদেশে ভিক্টোরীয় রীতিটা খুব ভালো মানায় না। তাই আমরা অন্দরসজ্জাবিদেরা এই রীতিতে ঘর সাজানোটাকে নিরুৎসাহিত করার চেষ্টা করি। তবে কারও যদি বড় ও খোলামেলা বাসা থাকে, সে ক্ষেত্রে এমন সাজসজ্জা করা যেতে পারে।,সমকালীন ধারা,সমকালীন ধারায় বাড়ির অন্দরসাজের ক্ষেত্রে কিছু মৌলিক নিয়ম মেনে চলা গুরুত্বপূর্ণ, যেমন রঙের ব্যবহার, লাইন ও স্পেস নির্বাচন, আসবাব ও মেঝের নকশা, আঁকা ছবি, লাইটের ব্যবহার, ফুল ও গাছপালার উপস্থিতি ইত্যাদি। সমকালীন রীতির গৃহসাজে যে বিষয়গুলো প্রাধান্য পাবে, সেগুলোর মধ্যে আছে সাদামাটা নকশার কাঠ বা বোর্ডের আসবাব, স্বাভাবিক রং, কুশন, কার্পেট বা রাগসে জ্যামিতিক নকশার প্রাধান্য, বিভিন্ন ধরনের ভাস্কর্য, আঁকা ছবিতে অবয়বের উপস্থিতি, মেঝেতে কাঠ এবং রাস্টিক টাইলসের ব্যবহার। নির্মাণসামগ্রীর উপাদানগুলোকে র রেখেই ব্যবহার করা হয়। যেমন বিভিন্ন এসি লাইটিং ডাক্ট, পাইপ, তারগুলোকে ঢেকে না দিয়ে দৃশ্যমান রেখে দেওয়া হয়। চাইলে এসব জিনিস কাপড় বা রং দিয়ে মুড়িয়ে নেওয়া যায়। আবার ইটের গাঁথুনির দেয়ালটিকে পলেস্তারায় না ঢেকে নগ্ন রেখে দেওয়া যায়। ফ্ল্যাটের পাশাপাশি বিভিন্ন শোরুমও এখন সমকালীন রীতিতে নকশা করা হচ্ছে। সমকালীন ধারার অন্দরসজ্জায় দরজা, জানালার কাপড়ে মোটা জুট, কটন, খাদি, উলেন, জামদানি কাপড়গুলো প্রাধান্য পাচ্ছে। সেই সঙ্গে প্রচুর সতেজ গাছ, মোম, পাথরের ব্যবহার হচ্ছে।     ,ঐতিহ্যবাহী ধারা,এ ধারার অন্দরসজ্জায় স্থানীয়, ঐতিহ্যবাহী ও অ্যান্টিক উপাদানগুলোর ব্যবহার হয় বেশি। আমাদের দেশে যেমন বাঁশ-বেতের আসবাব, শতরঞ্জি, মাদুর, শীতলপাটি, মাটির পাত্র, পুরোনো সিরামিকের পাত্র বা ফুলদানি, কাঁসা-পিতলের তৈজস, তাঁত, জামদানি, ব্লকপ্রিন্ট বা কাঁথা কাজের পর্দা, নকশিকাঁথার বিছানার চাদর, কাঠের নকশাদার আয়না ইত্যাদি দিয়ে সাজিয়ে-গুছিয়ে নেওয়া হয় ঘর।  অনেকের বাড়িতেই পূর্বপুরুষদের ব্যবহৃত কিছু না কিছু অ্যান্টিক সামগ্রী থাকে। যেমন লোহার ট্রাংক, পিতলের কলসি, পিতলের পানের বাটা, জলচৌকি, সুপারি কাটার সুরতা, কাচের বয়াম, নানি-দাদির ব্যবহৃত গরদ কাতান বা জামদানি শাড়ি, পুরোনো কাঠের আসবাব। এসব নানাভাবে গৃহসাজে ব্যবহার করা যেতে পারে। যেমন নানি-দাদির কাছ থেকে পাওয়া বহু ব্যবহারে ফেঁসে যাওয়া শাড়িখানা কেটে পর্দার পেলমেট করা যেতে পারে। পুরোনো লোহার ট্রাংকটির ওপর একটা পুরু কাচ বসিয়ে সেন্টার টেবিল বানিয়ে নেওয়া যায়। ট্রাংকের টেবিলটির ওপর পিতলের পানের বাটাটা যদি সাজিয়ে রাখেন, তাহলে পুরো জায়গাটা দেখতে অভিজাত মনে হবে। পুরোনো কাতান শাড়ি কেটে রানার বানিয়ে ডাইনিং টেবিলে বিছানো যেতে পারে। পুরোনো সিরামিকের পাত্রগুলো সাধারণত পেইন্টেড থাকত, এমন একটি সিরামিকের পাত্র টেবিলের ওপর রেখে পানি ঢেলে ভাসমান মোম জ্বালিয়ে কিছু ফুলের পাপড়ি ছড়িয়ে দিলে জায়গাটি মোহনীয় হয়ে উঠবে।,এভাবে পুরোনো জিনিসগুলোকে নতুনভাবে উপস্থাপনের মাধ্যমে পারিবারিক ঐতিহ্য তুলে ধরা সম্ভব। হয়তো আপনার সংগ্রহে আছে নানার হাতের লাঠি বা দাদার বসার হাতলওয়ালা সাদামাটা একখানা চেয়ার। চেয়ারটিও ঠাঁই পেতে পারে আপনার বসার ঘরে। আরও ভালো হয়, এই চেয়ারের এক কোণে যদি এটার ছোট্ট ইতিহাস লিখে রাখা যায়। অতিথি এলে জনে জনে বলে দিতে হবে না এই চেয়ারের মাহাত্ম্য।,অনেকে আবার আধুনিকের সঙ্গে ঐতিহ্যের মিশেলে ঘরদোর সাজিয়ে থাকেন, সেখানেও এসব জিনিস দারুণ প্রাসঙ্গিক।  ,যে বিষয়গুলো মাথায় রাখতে হবে,বাংলাদেশের অন্দরসজ্জায় যে বিষয়গুলো প্রাধান্য পায়, তার মধ্যে প্রথমেই আসে ঋতু। ঋতুবৈচিত্র্যের এই দেশে বিভিন্ন ঋতুর প্রভাব যেমন মানুষের মনে, তেমনি অন্দরেও পড়ে। তাই ঋতুভেদে ঘরের সাজসজ্জায় আনা প্রয়োজন হয়ে পড়ে ভিন্নতা। বিশেষ করে গ্রীষ্ম, বর্ষা ও শীত—এই তিন ঋতুর প্রভাব সবচেয়ে বেশি। তাই এই তিন ঋতুতে ঘরের সাজসজ্জাতেও আসে ভিন্নতা। বিশেষ করে ফার্নিশিং পরিবর্তনের প্রয়োজন পড়ে সবচেয়ে বেশি। যেমন পর্দা, সোফা, কুশন কাভার, বিছানার চাদর, কার্পেট ও রাগস। তাই ঋতু অনুযায়ী এগুলোর রং ও নকশায় পরিবর্তন আনা জরুরি।যেমন শীতকালে পর্দা নির্বাচনে প্রাধান্য পায় কিছুটা ভারী ও গাঢ় রং। ঘন বুননের ভারী কাপড় তাপ কুপরিবাহী। তাই শীতকালে ভারী পর্দা ঝোলালে বাইরের ঠান্ডা বাতাস ঘরে ঢুকতে বাধা পাবে। যে কারণে ঘর অনেকটাই উষ্ণ বোধ হবে। এ সময়ে ওয়ার্ম লাইট, অর্থাৎ হলদেটে লাইটের ব্যবহারেও ঘর উষ্ণ মনে হবে। মেঝেটাও চাইলে কার্পেটে মুড়িয়ে নেওয়া যায়।  ,তেমনি গ্রীষ্মকালে অপেক্ষাকৃত পাতলা কাপড়, ধরুন সুতি, তাঁত বা জুট কাপড়ের পর্দা ব্যবহারে ঘরটা মনে হবে শীতল। এ ধরনের কাপড় তাপ সুপরিবাহী বলে বাইরের আলো-বাতাস সহজেই ঘরে প্রবেশ করতে পারবে, ঘর হবে শীতল। এই সময়ে ঘরে হলুদ লাইটের পরিবর্তে সাদা লাইট বেশি ব্যবহার করতে হবে। পুরো মেঝে কার্পেটে না মুড়িয়ে ছোট ছোট রাগস বিছাতে হবে।আবার বর্ষাকালে আবহাওয়া থাকে স্যাঁতসেঁতে, তাই এই সময় সুতি বা সিল্কের কাপড় নষ্ট হয়ে যাওয়ার আশঙ্কা বেশি থাকে। এই সময় সিনথেটিকের পর্দা লাগালে ভালো। মেঝেতে কার্পেট বা রাগস না বিছানোই ভালো। এতে ঘর স্যাঁতসেঁতে হতে পারে। গৃহসজ্জায় আরেকটি জরুরি বিষয় হলো বাগান। মোটামুটি সব ধরনের অন্দরসাজেই ঘরের নানান জায়গায় ও বারান্দায় প্রচুর সবুজ সতেজ গাছ থাকতে হবে। সে ক্ষেত্রে ইনডোর প্ল্যান্টগুলো বেছে নিতে পারেন। গাছের সঙ্গে মোম, পাথর, পানিজাতীয় প্রাকৃতিক উপাদানগুলোর সমন্বয় করতে হবে।    বাগানের ব্যাপারে আজকাল অনেকেই মনোযোগী হচ্ছেন। প্রত্যেকেই নিজ বাসার ব্যালকনিতে সাধ্যমতো বাগান করেন। সেই সুবিধাটুকু যদি না থাকে, তাহলে ঘরের মধ্যেই এখানে-সেখানে বিভিন্ন ইনডোর প্ল্যান্ট রাখা যায়। এই নাগরিক জীবনের ব্যস্ততায় ইট-কাঠ-কংক্রিটের জঞ্জালে প্রাণটা যখন হাঁসফাঁস করে, তখন এই একচিলতে বারান্দা বাগানটিই হয়ে উঠতে পারে প্রশান্তির অন্যতম কেন্দ্রবিন্দু।,ঘরের সঙ্গে বাসিন্দাদের একটা আত্মিক যোগাযোগ থাকে, যে টানে দিন শেষে নীড়ে ফেরে সবাই। একটা মনের মতো অন্দর সেই ঘরের বাসিন্দাদের রাখতে পারে প্রাণবন্ত। নিজের পছন্দ–অপছন্দ বিনা বাক্য ব্যয়ে বুঝিয়ে দিতে পারে তার অন্দর। তাই রুচির সঙ্গে যোগাযোগ রেখে অন্দরে আনুন প্রশান্তি। যেখানেই থাকেন না কেন, তখন ঘরেই পড়ে থাকবে আপনার মন।"
কুমার বিশ্বজিতের বাড়ি যে কারণে আলাদা,"তিন কাঠা জায়গার ওপর চারতলা ভবন। প্রশস্ত জায়গাজুড়ে এ রকম ভবন আশপাশে আরও আছে। তারপরও বাড়িটি বিশেষ, সেটা শুধু বাড়ির বাসিন্দার জন্যই নয়, এই বাড়ির সৌন্দর্যও চর্চার বিষয়।,নম্বরটাও বলতে হবে না, উত্তরা ১১ নম্বর সেক্টরের ৯ নম্বর সড়কে ঢুকে যে কাউকে জিজ্ঞেস করলেই হবে। হাত উঁচিয়ে দেখিয়ে দেবে, ওই যে ছাদে বাগান দেখছেন, ওটাই কুমার বিশ্বজিতের বাড়ি। বাড়ির নাম ‘নিবিড় আলয়’।,প্রধান ফটক পেরিয়ে বাড়িতে ঢুকতেই বাঁ দিকে চোখে পড়ে দেয়ালে কান পেতে আছে কেউ। পিয়ানোর নকশাও শোভা পাচ্ছে। ‘দেয়ালেরও কান আছে, সেই চিন্তা থেকে এমন নকশা। বাড়িতে ঢোকার মুখেই সংগীতকে রিলেট করতে চেয়েছি। মিউজিকের মানুষ যেহেতু, কানটা হাইলাইট করেছি, সঙ্গে মিউজিকের স্টাফ নোটেশন ও পিয়ানো,’ নিচতলায় আমাদের স্বাগত জানিয়ে কান আর পিয়ানো–রহস্য ব্যাখ্যা করলেন কুমার বিশ্বজিৎ। শিল্পী বললেন, ‘আর্কিটেক্ট বাড়ি নকশা করেন, দেয়াল তোলেন। কিন্তু সেই বাড়ির অন্দরসজ্জাকে ঠিকঠাক করার জন্য বাড়ির বাসিন্দাদের সঠিক রুচি ও ভাবনা লাগে। আমি ও আমার স্ত্রী মিলে নিজেদের বাড়িটা সাজানোর চেষ্টা করেছি।’ ,তিন কাঠা জায়গায় যখন বাড়ি বানানোর পরিকল্পনা করেন, তখন থেকেই বিশ্বজিতের মাথায় নানান চিন্তা খেলা করতে থাকে। দাদার কথা মনে পড়ে। দাদা বলতেন, ‘মানুষের খাওয়া কেউ দেখে না। তাই খাইতে পারিস আর না পারিস, বাসাটা এভাবে তৈরি করবি যে তোকে প্রতিদিন আকর্ষণ করবে, ফিরে আসতে বাধ্য করবে।’ দাদার এই কথা আমার মাথায় গেঁথে গিয়েছিল। নিজের বাড়িটা যদি কুঁড়েঘরও হয়, তারপরও প্রত্যেকে সেটাকে পরিপাটি রাখে। এসব ভেবে ঠিক করেছেন, নিজের বাড়ি নিজের পছন্দেই করবেন। স্থপতির সঙ্গে আলাপ করে ফেয়ার ফেসে বাড়ি বানানোর সিদ্ধান্ত নেন বিশ্বজিৎ, ‘আমাদের সংসদ ভবন, সিডনির অপেরা হাউস কিন্তু ফেয়ার ফেস প্লাস্টারে হয়েছে। এর সুবিধা হচ্ছে, স্থায়িত্ব বেশি, গরম লাগে কম আর রক্ষণাবেক্ষণ খরচও কম। কনভেনশনাল ভবন না করে একটু ভিন্নভাবে করা আরকি। এ ধরনের ভবনের নির্মাণ ব্যয়বহুল হলেও স্থায়িত্ব অনেক বেশি। সবচেয়ে বড় বিষয় রং করা লাগে না, দেয়াল পরিষ্কারের ঝামেলাও নেই।’,সিঁড়ি বেয়ে ওপরে উঠতে উঠতে বড় একটা ঝাড়বাতিতে চোখ পড়ে। পাশেই বাঁ দেয়ালে একটি ছিদ্র। কুমার বিশ্বজিৎ বলেন, ‘শেষ বিকেলের আলো ওই ছিদ্র দিয়ে যখন ঝাড়বাতির ওপর এসে পড়ে, তখনকার সৌন্দর্য অন্য রকম।’ কথায়–কথায় জানালেন, এই বাড়িতে ছোট–বড় মিলিয়ে ৪০০ বাতি আছে। এর মধ্যে স্পটলাইটই বেশি।,চারতলা বাড়ির নিচতলায় কুমার বিশ্বজিতের মায়ের শোবার ঘর। মায়ের মৃত্যুর পর ঘরটা এখন খালি পড়ে থাকে। এই তলায় অতিথিদের একটা বসার ঘরও আছে। দোতলায় ড্রয়িং, ডাইনিং ও ফর‌মাল কিচেন। তিনতলায় দুটি বেডরুম। একটিতে কুমার বিশ্বজিৎ আর তাঁর স্ত্রী থাকেন, অন্যটিতে তাঁর সন্তান। যদিও পড়াশোনা করতে ছেলে এখন কানাডায় আছেন। চারতলায় স্টুডিও, লাইব্রেরি, অতিথিদের থাকার ঘর, রান্নাঘর আর বিলিয়ার্ড কক্ষ। আর চারতলার ছাদের অনেকটা জুড়ে দ্বিতল ছাদবাগান। আর এক কোণে থিয়েটার রুম।,‘একসময় বয়স বাড়বে। সবকিছুর ক্ষমতা কমবে। আমাকে ঘরেই থাকতে হবে। তাই বাড়িটাকে আমার মতো করে সাজিয়ে নিয়েছি, যেন একা বোধ না করি। ঘরে বসে গান বানাব, তাই স্টুডিও করেছি। ফুল দেখব, ফল দেখব, তাই দ্বিতল বাগান গড়েছি। বই পড়ে সময় কাটাব, তাই লাইব্রেরি করেছি। মন চাইলে সিনেমা দেখব, তাই একটা থিয়েটার রুমও করেছি। বিলিয়ার্ড খেলার একটা ঘর আছে। এসব করে দিন পার হবে। এ জন্যই বাড়ি ঘিরে এত সব আয়োজন,’ বলছিলেন শিল্পী কুমার বিশ্বজিৎ।, কুমার বিশ্বজিতের বাড়ির নকশা করেছিলেন স্থপতি নাঈম আহমেদ। নকশায় কিছু খামতি ছিল, পরে যা অন্দরসজ্জার মুনশিয়ানা দিয়ে কাটিয়ে ওঠা গেছে। কুমার বিশ্বজিৎ জানালেন, তিন কাঠার এই বাড়ির সবচেয়ে বড় অসুবিধা বাড়িটি উত্তরমুখী। ভেতরে বাতাস আনাটা ছিল কঠিন। পেছনের প্লটের দুটি ভবনের ফাঁক দিয়ে বয়ে যাওয়া বাতাস আমাদের বাড়িতে আনার জন্য উত্তর পাশের দেয়ালটা একটু বাঁকা করে দিয়েছি। বাড়িতে আলো প্রবেশের ব্যাপারটাও নিশ্চিত করা হয়েছে। পাশাপাশি এক রুমের সঙ্গে আরেকটার সংযোগ নিয়েও ভাবতে হয়েছে। আমি তিনতলায় থাকলেও নিচতলায় থাকা আমার মায়ের রুমটা দেখতে পেতাম। আমার রুম থেকে ছেলের রুমও দেখা যায়। তবে প্রাইভেসিও আছে। রুমে লাইট কতক্ষণ জ্বলছে, হাঁটছে কি না—এসব পর্যবেক্ষণ করা যায় আরকি। বাইরে থেকে ছোট্ট প্লট মনে হলেও ভেতরটা দারুণভাবে ব্যবহার করা হয়েছে।,দ্বিতল ছাদবাগানে ওঠার আগে এক কোনায় বড় একটি কক্ষ। সেখানে ঢুকতেই দেখা গেল একটি প্রজেক্টর। এখানে বসে সিনেমা দেখেন কুমার বিশ্বজিৎ। ঘরের ছাদটা স্বচ্ছ, আকাশ দেখা যায়। দিনের আলো পুরো ঘরকে আলোকিত করে। বৃষ্টি শুরু হলেই এই ঘরে চলে আসেন বিশ্বজিৎ। মাথার ওপরের স্বচ্ছ ছাদে বৃষ্টির পানি পড়ছে আর এদিকে চলছে প্রিয় কোনো চলচ্চিত্র।,বাবা, দাদার কাছ থেকে বংশপরম্পরায় পেয়েছেন প্রকৃতিপ্রেম। বাসার ছাদ থেকে শুরু করে বারান্দা—সর্বত্র নানা প্রজাতির ফুল ও ফলের গাছ। দ্বিতল ছাদবাগানজুড়ে নানা ধরনের ফল আর ফুলগাছ। এখন সেখানে রয়েছে জলপাই, আম, মালবেরি, আঙুর, ডালিম, পেঁপে, আপেল, বরই, লেবু, পেয়ারার মতো অনেক ফল। ছাদের সামনের অংশের পুরোটায় কাঠগোলাপগাছ। এ ছাড়া রয়েছে বাগানবিলাসের বাহার।,এক দশক আগে বাড়িটি বানিয়েছেন কুমার বিশ্বজিৎ। প্রথমে লাগিয়েছেন নিমগাছ। বাড়ির গাছের সব ফল তোলা হয় না, কিছু রেখে দেওয়া হয় পাখিদের জন্য। তারা নিয়মিত ছাদে আসে, গাছে গাছে ঘুরে বেড়ায়। ছাদের পানির ট্যাংক সাদা সিমেন্ট দিয়ে এমনভাবে তৈরি করেছেন, দেখলে মনে হয় বড় কোনো পাথর। ছাদে দুটি বিম ছিল, সেটাকে একটা সেতুতে রূপ দিয়েছেন, দেখে আর বোঝার উপায় নেই।,পুরো বাড়ি ঘুরে জানতে চাইলাম, বাড়ি আপনার কাছে কী? কুমার বিশ্বজিৎ বললেন, ‘সারা দিন কাজ শেষে একটা জায়গায় ফিরতে চায় মানুষ, সেটা হচ্ছে বাসা। তাই সামর্থ্য ও পছন্দ অনুযায়ী সবাই বাড়ি করে। যার যার বাসা তার কাছে শ্রেষ্ঠ শান্তির জায়গা। সারা দিনের ক্লান্তি, অবসাদ শেষে সবাই ফিরে আসে কিন্তু সংসারে। সংসারের আশ্রয়স্থল হচ্ছে বাসা।’"
নীড় ছোট ক্ষতি নেই,"বাড়িটি হয়তো খুব বেশি বড় নয়। কিন্তু অন্দরসজ্জায় কিছু কৌশল অবলম্বন করলে ছোট পরিসরকেও প্রশস্ত দেখায়। নান্দনিকতার ছোঁয়ায় সাজাতে পারেন আপনার ছোট নীড়। লিখেছেন শ্বাশ্বতী মাথিন,বেসরকারি সংস্থা মানুষের জন্য ফাউন্ডেশনের সমন্বয়ক হিসেবে কাজ করছেন শাহানা হুদা। তাঁর ফ্ল্যাটের আয়তন ১ হাজার ৩৩০ বর্গফুট। ১৬–১৭ বছর ধরে এই বাসায় আছেন তিনি। মাঝারি আকারের ফ্ল্যাটটি চমৎকারভাবে গুছিয়েছেন তিনি। বসার ও খাবার ঘরের মাঝে কোনো দেয়াল রাখেননি। সম্পূর্ণ খোলা। বসার ঘরের পাশের বারান্দার অংশটিকে দোলনা দিয়ে এমনভাবে সাজিয়েছেন, মনে হয় বসার ঘরেরই অংশ। ঘরের এক পাশে সোফা আর মাটিতে বসার জন্য দুটি উঁচু গদি। দেয়ালে করেছেন সাদা রং। একটু ভিন্নতা আনার জন্য খাবারের জায়গার একটি দেয়ালে করেছেন অ্যাকোয়া রং। সেখানে বিভিন্ন ধরনের ছবির ফ্রেম। রঙিন এই দেয়ালের পাশে যেসব আসবাব রয়েছে, সব সাদা। খাবার টেবিলটি ভাঁজ (ফোল্ডিং) করা যায়, ফলে বেশি অতিথি এলে জায়গা দিতে অসুবিধা হয় না।,ঘরে তেমন ঢাউস আসবাব রাখেননি। এই জায়গাটুকু ভালোভাবে ব্যবহার করতে রান্নাঘরে কাঠের বদলে স্লাইডিং দরজা ব্যবহার করেছেন। বসার ঘরের একটি দেয়ালে ঝোলানো হয়েছে দাদার দেওয়া আয়না আর নানার দেওয়া ওয়াল হ্যাঙ্গিং। দাদির একটি টিনের ট্রাংককে রং করে সেন্টার টেবিল হিসেবে ব্যবহার করেছেন। ভেতরে কিছু বই। বাসাটি পুরোনো ও নতুন আসবাবের সংমিশ্রণে।,শাহানা হুদা বলেন, ‘ঘর হলো শান্তির জায়গা। ঘরে প্রবেশ করে আরাম লাগতে হবে। যেহেতু আমার মাঝারি বাসা, তাই ছোট ও মাঝারি আসবাব দিয়ে সাজানোর চেষ্টা করেছি। আসবাবগুলোকে এমনভাবে তৈরি করেছি, যেন একটি দিয়ে একাধিক কাজ চলে। নতুন ফার্নিচার কিনতে যাইনি। পুরোনোগুলোকেই রং করে নতুন চেহারা দিয়েছি। বাসা যেন বড় দেখায়, তাই রং নির্বাচন ও জায়গার ব্যবহারে সতর্ক ছিলাম। হালকা রং ব্যবহার করেছি দেয়ালে। আমার মনে হয়, ছোট বাসায় অল্প আসবাব রেখে, পরিষ্কার-পরিচ্ছন্ন রাখা গেলে দেখতে বেশ ভালো লাগে।’,প্রতিদিন বাড়ছে শহরমুখী মানুষের সংখ্যা। তাই অল্প জায়গায় বেশি আবাসনের প্রয়োজন পড়ছে। ফ্ল্যাট বা বাসাগুলো ছোট হয়ে যাচ্ছে। এস কে ডেকোরের প্রধান পরিচালন কর্মকর্তা অন্দরসজ্জাবিদ সাইমুল করিম বলেন, ‘কম জায়গার বাসা সাজাতে বড় আসবাব একদমই ব্যবহার করা যাবে না। এমন আসবাব ব্যবহার করতে হবে, যেগুলোতে একটি দিয়ে অনেক কাজ করা যায়। যেমন বেড কাম সোফা, ডাইনিং টেবিল কাম রিডিং টেবিল, সেন্টার টেবিল কাম রিডিং টেবিল ইত্যাদি। বসার ঘরে সোফার বিকল্প হিসেবে বড় বড় কুশনও ব্যবহার করা যায়।’ বাসায় এমনভাবে জানালাগুলো তৈরি করতে হবে, যেন আলো-বাতাস আসে বেশি। আলো থাকলে ঘর বড় লাগে। এমন বাসায় কয়েক স্তরের পর্দা ব্যবহার না করাই ভালো। এক স্তরের পর্দাই আদর্শ। দেয়ালের রংগুলো যতটা সম্ভব হালকা করতে হবে। সাদা, চাপা সাদা, গোলাপি, হালকা সবুজ, হালকা নীল ইত্যাদি রং ভালো। আবার ভিন্নতা আনতে চাইলে খাবার ঘরের দেয়ালে প্রাণবন্ত রং ব্যবহার করতে পারেন—লেমন, হলুদ, টার্কিশ ব্লু ইত্যাদি। আর বসার ঘরে করলেন প্যাস্টেল রং। যেমন ছাই, সিলভার, সোনালি। এগুলো ব্যবহার করলে ঘর বড় দেখাবে। জায়গা বাঁচাতে দেয়ালকে কাজে লাগাতে পারেন। দেয়ালঘেঁষা বুকশেলফ বা শোকেস তৈরি করুন। এতে অনেক বই বা জিনিস আঁটবে।,আসলে কিছু বিষয় খেয়াল রাখলে ছোট বাসাও রুচিসম্মত ও সুন্দর করে সাজানো যায়। এ জন্য আসবাব যে খুব দামি হতে হবে, তা-ও নয়। পুরোনো আসবাবকেও নতুন করে রং দিয়ে সাজানো যায়। কেবল খেয়াল রাখতে হবে যেন ঘরটি জিনিসপত্রে ঠাসা না হয়। ঘরে ঢুকলে যেন প্রশান্তি লাগে।"
অফিস অন্দর কেন কর্মিবান্ধব হবে না,"দিনের অধিকাংশ সময় অফিসেই কাটে তামজীদের। সপ্তাহের ছয়টা দিনই অফিস কিউবিকলে শুধু কাজ আর কাজ। কিন্তু আসলেই কি তামজীদের কর্মক্ষমতার পুরোটা পায় তাঁর অফিস? কেমন হয় তামজীদের মতো কর্মীদের কথা চিন্তা করে অফিস অন্দরটাকেই যদি পাল্টে ফেলে কর্তৃপক্ষ? শুধু কর্মীই নয়, অফিস অন্দর কিন্তু অফিস ক্লায়েন্টদের প্রভাবিত করার ক্ষেত্রেও ভীষণ কার্যকর।,অফিস অন্দরসজ্জা নিয়ে সাধারণভাবেই আমাদের মধ্যে রয়েছে কিছু ভ্রান্ত ধারণা। বেশ কিছু গৎবাঁধা নিয়ম। সেসব দিয়েই আলোচনাটা শুরু করা যাক।,জোনিংয়ের কথাই বলি। কমবেশি অধিকাংশ অফিসেই দেখা যায়, পদমর্যাদা অনুযায়ী অফিস স্পেসের বিভাজন, যা শুরুতেই নতুন একজন কর্মীকে অফিস বিষয়ে দিতে পারে নেতিবাচক ধারণা। সহকর্মীদের সঙ্গেই আমরা দিনের সর্বোচ্চ সময়টা কাটাই। এখানে কর্মীদের নিজেদের মধ্যে যোগাযোগটা যেমন জরুরি, তেমনি গুরুত্বপূর্ণ অফিস বস ও কর্মীদের দূরত্ব কমানো। অনেক অফিসেই দেখা যায়, বসের বসার জায়গাটা একদমই বিচ্ছিন্ন হয়ে থাকে। অফিস অন্দরসজ্জায় বসের েটবিল বা রুমের স্ক্রিনিংয়ে আসতে পারে স্বচ্ছতা। তাহলে অফিস সংস্কৃতিতে পরিবর্তন আসবে, প্রত্যেকে প্রত্যেকের ব্যবহার সম্পর্কে ওয়াকিবহাল থাকতে পারবে।,আমাদের সব দিন এক রকম কাটে না। আগাম কোনো পূর্বাভাস ছাড়াই বদলে যেতে পারে আমাদের মনের আবহাওয়া; কিন্তু কাজ থেকে তো আর বিরতি নেওয়া যায় না। কখনো দিন বেশ ভালো গেলেও কখনো যেতে পারে খারাপ। কেউ খোলা জায়গায় কাজ করে আরাম পায়, কারও আবার পছন্দ বদ্ধ পরিবেশ। একই মানুষ আবার ভিন্ন ভিন্ন সময়ে, ভিন্ন ভিন্ন ওয়ার্কস্পেসে কাজ করে আরাম পায়। তাই অফিস অন্দরে দুই ধরনের কর্মপরিবেশই থাকতে পারে। ,নিজেদের বাসাতেই কি আমরা একই রুমে সারা দিন থাকি? নিশ্চয়ই নয়। কখনো শুয়ে কাজ করি, কখনো বসে। কখনো তো টেবিল–চেয়ার ছেড়ে বারান্দার মেঝেতেই বসে পড়ি খাতা–কলম–ল্যাপটপ নিয়ে। ঠিক একইভাবে একই ডেস্কে, একই জায়গায় বসে, একইভাবে নানা ধরনের কাজ করাটা বেশ কঠিন। এখান থেকেই আসে ফ্লেক্সিবল ওয়ার্কস্পেসের ধারণা। তাই অফিসে থাকতে পারে ওয়ার্কস্পেসের দুটো ধরনই। ,এমনকি অফিসের আসবাবেও থাকতে পারে ভিন্নতা। অফিস ডেস্কের রোলিং চেয়ার, ক্যানটিনের হাই টুল কিংবা বিন ব্যাগ, বসার জায়গার ভিন্নতা বদলে দিতে পারে মনের অবস্থাও।,অফিস অন্দরে আলো একটি গুরুত্বপূর্ণ বিষয়। এমন অনেক অফিস রয়েছে, যেখানে দিনরাত্রির পার্থক্য করাটাই মুশকিল হয়ে পড়ে, যা কর্মীদের শরীরেও ফেলে নেতিবাচক প্রভাব। একই আলোতে দীর্ঘক্ষণ কাজ করলে চোখেও চাপ পড়ে। দিনরাত্রির আলোর পার্থক্য বোঝাটাও জরুরি। তাই অফিস অন্দরে দিনের আলো যতখানি সম্ভব আনার ব্যবস্থা রাখা উচিত।,এমন অনেক বিবেচনা মাথায় নিয়েই অফিস অন্দরটা সাজিয়েছে ইভেন্ট ম্যানেজমেন্ট সংস্থা ব্লুজ কমিউনিকেশন। চিরাচরিত ধারণার বাইরে গিয়ে কিছু একটা করতে চেয়েছিল ব্লুজ। স্থপতি রাশেদ হাসান চৌধুরীর কাছে তাদের চাওয়া ছিল এমন একটা ওয়ার্কস্পেস, যেখানে প্রফুল্ল একটি কর্মপরিবেশ তৈরি সম্ভব। ,ব্লুজ হেডকোয়ার্টারের অন্দরে দিনের আলোকে প্রাধান্য দেওয়া হয়েছে। রাশেদ হাসান চৌধুরী বলেন, ‘দেহঘড়ি বলে একটা ব্যাপার আছে। সময়ের পরিবর্তনটা যদি অনুভব করতে পারি, তাহলে ক্লান্তি বা অবসাদ লাগাটা আমাদের কমতে পারে। অন্যদিকে একই লাইট কন্ডিশনে একঘেয়েমি বেড়ে যায়।’ ,ব্লুজ হেডকোয়ার্টারের অফিস ইন্টেরিয়রে ফার্নিচারেও আনা হয়েছে ভিন্নতা। দ্বিতল এই অফিসের সিঁড়িটাই যেন একটা লাইব্রেরি! বই পড়ার অভ্যাসকে স্বাগত জানাতেই এই ভাবনা। এ প্রসঙ্গে স্থপতি রাশেদ হাসান চৌধুরী বলেন, ‘ধরে নিই, অফিসে হয়তো কেউ বই পড়ছে না। কিন্তু চোখের সামনে যখন অনেক বই থাকবে, কারও হয়তো কোনো বইয়ের নাম দেখেও আগ্রহ জাগতে পারে। কেউ একটা বই উল্টেপাল্টে দেখতে দেখতেই পড়তে শুরু করতে পারে। আমরা শুধু অফিসটাকেই ডিজাইন করি না, আমরা অফিস কালচারটাকেও ডিজাইন করতে চাই।’ ,ইভেন্ট মৌসুমে গড়পড়তা অফিস সময়ের বাইরে রাতেও ব্লুজ কর্মীদের অফিসে থাকতে হয়। এ জন্য আছে ঘুমানোর জায়গাও। ডিজাইনের পরতে পরতে প্রতিটি স্পেসকে মাল্টিপারপাস করে তৈরির চেষ্টা ছিল। এমনকি ব্লুজের ইনহাউস কোন ইভেন্টে প্রজেক্টরের ব্যবহারের দরকার হলে অফিসের দেয়ালই হয়ে ওঠে পর্দা।,ভিন্নধর্মী আরেকটি অফিস অন্দরের কথা বলি, যেখানে প্রাধান্য পেয়েছে সবুজ। বলছি টিচ ফর বাংলাদেশের অফিস ভবনের কথা। অফিসটার ডিজাইন করেছে স্টুডিও ঢাকা। চারদিকে আকাশছোঁয়া ভবনের মাঝখানে অফিসটি যেন মাটির কোলে, সবুজের কাছাকাছি।,সার্কুলেশন হিসেবে অফিসটিতে একটি লম্বা আধা উন্মুক্ত করিডর রয়েছে, যার দুই পাশে অফিস পড। প্রতিটি পডের মধ্যেই এক টুকরা করে খোলা সবুজ, যা কখনো কর্মীদের খাবার জায়গা, কখনোবা আড্ডা, মিটিংয়ের স্থল। কখনো আবার গিটারের টুংটাং শব্দে হয়ে ওঠে গানের আসরের স্থান। আবার কখনোবা খেলাধুলার জায়গা। এ ছাড়া এখানে রয়েছে একটা অ্যাম্ফিথিয়েটার। হঠাৎ বৃষ্টি থেকে বাঁচতে খোলা এই অ্যাম্ফিথিয়েটারটা আবার ছাউনি দিয়ে ঢেকে দেওয়ার ব্যবস্থাও আছে। এখানে প্রায় ১০০ কর্মীকে নিয়ে করা যায় কর্মশালা ও লেকচার সেশন।,স্টুডিও ঢাকার প্রধান স্থপতি মুহাম্মদ মনিরুজ্জামান বলেন, ‘অফিস ভবনটি তৈরির সময় আমাদের প্রধান বাধা ছিল সাইটে থাকা গাছগুলো। সেই গাছগুলোই পরে হয়ে ওঠে আমাদের ডিজাইন উপকরণ। আম, কাঁঠাল, কলা আর ডুমুরগাছে ঘেরা অফিসটায় কাজ করে মূলত তরুণ ছেলেমেয়েরা। তাদের কথা চিন্তা করেই মাটির কাছাকাছি এই স্থাপনা তৈরি করা হয়েছে। ,বদ্ধ অফিস স্পেস আর বাইরের উন্মুক্ত খোলা জায়গার সমন্বয় এনে দিয়েছে বেশ কিছু সুবিধা। এই যেমন গাছগাছালির ছায়ায় অফিসটা তুলনামূলক শীতল। অন্যদিকে টিনের ছাদে শুধু শব্দ শুনেই নয়, করিডরে এসে বৃষ্টির স্পর্শ পাওয়াও সম্ভব। মনিটরে টানা কাজ করতে করতেই বাইরে তাকালে চোখে শান্তি দেয় সবুজ। অফিস বিরতিতে চাইলেই খালি পায়ে সবুজ ঘাসে হেঁটে বেড়ানো যায়। বসে থাকা যায় গাছতলায়। জানালার ডিজাইনটাও এমন যে চাইলেই চৌকাঠে বসা যায়। অফিসজুড়েই বসার জায়গার কত যে ভিন্নতা! অফিসের ভেতরে বাস্কেটবল খেলারও ছোট্ট একখানা জায়গা আছে। অফিস শেষে চাইলে দল বেঁধে খেলাধুলাও করে নেওয়া যায়।,এভাবে কর্মীদের আরাম ও শারীরিক–মানসিক সুবিধার কথা চিন্তা করে যদি অফিসটা ডিজাইন করা যায়, তবে কর্মীদের কাজের স্পৃহাও বেড়ে যায় কয়েক গুণ।"
আলোয় অনন্য অন্দর,"যে জায়গাটুকুতে আপনি সব সামাজিকতা, বাহ্যিক আর আনুষ্ঠানিকতার জাল ছিঁড়ে সবচেয়ে বেশি আপন হয়ে উঠতে স্বাচ্ছন্দ্য বোধ করেন, সেটিই ঘর। আর সেই ঘরের সবচেয়ে গুরুত্বপূর্ণ একটি বিষয় হচ্ছে আলো। ঘরের আলোকব্যবস্থা যে কেবল ঘরের কাজের জন্য জরুরি, তা–ই নয়; বরং অন্দরের সৌন্দর্য, আপনার মানসিক ও শারীরিক সুস্থতা—এসবেরও দেখভাল করে। শরীর ও মন ছাপিয়ে আপনার ভাবনায়ও প্রভাব ফেলে অন্দরের আলোকসজ্জা।,আলো আর অন্ধকারের সহাবস্থান একটা স্থানের ত্রিমাত্রিক ধারণা দেয়। আমরা দেয়াল আর দরজা–জানালার মাধ্যমে একটা বিস্তৃর্ণ খোলা জায়গা থেকে ওই ত্রিমাত্রিক স্থানকে সংজ্ঞায়িত করি। তাই স্থাপত্যের অন্যতম প্রধান উপকরণ হলো আলোর সঠিক ব্যবস্থাপনা। আমার মতে, প্রাথমিকভাবে প্রতিটি কক্ষ এমনভাবে বিন্যস্ত করতে হবে, যেন সর্বোচ্চ প্রাকৃতিক আলো-বাতাস নিশ্চিত করা যায়। বেডরুমে তুলনামূলকভাবে আলো কম ঢুকলেও অসুবিধা নেই। আর প্রাইভেসির কারণে টয়লেটে জানালা দেওয়া হয় না, কেবল ভেন্টিলেশনের ব্যবস্থা থাকে। তবে ন্যূনতম যেটুকু প্রয়োজন, সেটুকু নিশ্চিত করতে হবে। আলোর উৎসের অবস্থান ও বিন্যাস এমন হওয়া উচিত, যেন আলোর অপচয় বা দূষণ না হয়। আলোর রং নির্বাচনের ক্ষেত্রে নিজেদের জন্য উপযুক্ত আলো নির্বাচন করতে হবে। আলোর রং নির্বাচনের ক্ষেত্রে এটা মাথায় রাখা ভালো যে একেক রং মানুষের মস্তিষ্কে একেক অনুভূতি দেয়।,স্থপতি অনিন্দ্য গৌরবের মতে, সাধারণত ঘরের সবচেয়ে বড় অংশটা রাখা হয় দক্ষিণমুখী করে। আর সেখানে থাকে টানা বারান্দা বা টেরেস। যাতে করে ঘরে সবচেয়ে বেশি আলো আর বাতাস ঢুকতে পারে। কিন্তু দক্ষিণমুখ যথাসম্ভব খোলা রাখায় বাতাস বয়ে নিয়ে আসে বৃষ্টিও। তাই বারান্দা রাখা হয়, যাতে সরাসরি তাপ বা বৃষ্টি ঘরে না ঢোকে। বাসার যেদিকে জানালা–দরজা কম, সেই দিকটি সাধারণত পশ্চিম। কেননা সেদিক দিয়েই সবচেয়ে বেশি তাপ ঢোকে। এই স্থপতি বলেন, ‘প্রাকৃতিক আলোর একমাত্র উৎস সূর্য। আমরা আলোতে থাকি। কিন্তু সাধারণত সূর্যের দিকে তাকাই না। অর্থাৎ আলোর উৎস চোখে পড়া আমাদের স্বভাবে নেই। অথচ ঘরের আলোর উৎস আমাদের চোখে লাগে। এটা স্বাভাবিকতার বাইরে। তাই আমরা এখন যতটা সম্ভব সিলিংয়ে আলোর উৎসটা রাখি বা চট করে চোখে পড়ে না, আলোটা এমন জায়গায় রাখি।’,আরেক স্থপতি আছিয়া খাতুনও  সহমত। সঙ্গে যোগ করেন, কেবল পড়ার ঘর ছাড়া আর কোথাও উজ্জ্বল বা হলুদ আলোর দরকার নেই। অন্য সবখানে নরম সাদা আলোই যথেষ্ট। তবে কেমন আলো ব্যবহার করবেন, তা ওই ঘরের দেয়ালের রং, কারুকাজ, কী কী আসবাব আছে—এ রকম নানা কিছুর ওপর নির্ভর করে। এই যেমন জাপানিরা মাইল্ড বা মেলো আলো ব্যবহার করে। আর ওদের দেয়ালে থাকে সোনালি, রুপালিরঙা কারুকাজ। ওই কাজগুলো স্পষ্ট আলোয় ভালো লাগবে না। কিন্তু অল্প আলোয় সেগুলো চকচক করে, মনে হয় সোনা। রহস্য তৈরির জন্য অন্ধকার প্রয়োজন। তাই যে ঘর আপনি একটু রহস্যময় রাখতে চান, সেখানে অল্প পরোক্ষ আলো ব্যবহার করুন।    ,শোবার ঘরের আলো,ধরুন, আপনার শোবার ঘরটাই পড়ার ঘর। শোবার ঘরের এক পাশে চেয়ার–টেবিল, আরেক পাশে ড্রেসিং টেবিল। যেহেতু একই জায়গা একাধিক কাজে ব্যবহৃত হচ্ছে, তাই সেখানে বিভিন্ন রকম আলোর সংমিশ্রণ থাকতে পারে। যেমন টেবিলে টেবিল ল্যাম্প রাখতে পারেন। ঘুমানোর আগে শুয়ে শুয়ে বই পড়ার অভ্যাস থাকলে একটা ঝুলন্ত বাতি ব্যবহার করা যায়, যেটা মূলত বইয়ের ওপর পড়বে। অনেকে ফ্লোরস্ট্যান্ড ল্যাম্পও ব্যবহার করেন।,এ ছাড়া এমনিতে শোবার ঘরে একটু নরম আলো ব্যবহার করা উচিত। সে ক্ষেত্রে সিলিংয়ে সারফেস লাইট, কনসিল লাইট, ফলস সিলিংয়ে পকেট লাইট দিতে পারেন, যা পরোক্ষভাবে ঘরকে আলোকিত করে। আবার ডিমার কনট্রোল লাইটিংও করা যেতে পারে। বেডরুমের একটা পাশই হতে পারে আপনার ওয়ার্কস্টেশন। কাজের সময় আপনি হয়তো ঔজ্জল্য বাড়িয়ে নিলেন। অন্য সময় কমিয়ে রাখলেন। শোবার ঘর যদি ড্রেসিং ইউনিট থাকে, সে ক্ষেত্রে আলোকব্যবস্থা এমনভাবে হবে, যাতে আলো সরাসরি মুখ ও শরীরে এসে পড়ে। আধুনিক ড্রেসিং টেবিল বা ভ্যানিটিতে আলোর ব্যবস্থা থাকে। সেই আলো স্বাভাবিক সাদা আলো। কেননা সাজসজ্জার ক্ষেত্রে আপনি দিনের আলোর মতো নিজেকে স্বাভাবিক আলোতেই দেখতে চাইবেন। অনেকে আবার রাতে ঘুমানোর সময় ডিমলাইট জ্বালিয়ে ঘুমাতে স্বাচ্ছন্দ্য বোধ করেন। সেটি হালকা হলুদরঙা হতে পারে, যা আমাদের মস্তিষ্ককে শান্ত ও রিল্যাক্সড রাখতে সাহায্য করে।,স্থপতি অনিন্দ্য গৌরব মনে করেন, শোবার ঘরে আলোকে ঘরে ডেকে আনে, এমন বড় জানালা বা আলোর উৎস না থাকাই ভালো। অনেকে সে রকমটি করে পরে আলো ঠেকানোর জন্য আবার ভারী পর্দা ব্যবহার করেন। তার চেয়ে ছোট একটা বা দুটো জানালা থাকতে পারে। এতে ঘুম ভালো হবে। ভোরে সূর্য উঠতেই হুড়মুড় করে আলো ঢুকে ঘুমের বারোটা বাজাবে না। শোবার ঘরকে অন্য সবকিছু থেকে আলাদা করে কেবল ঘুমানোর কাজে ব্যবহার করাই সবচেয়ে ভালো।,বসার ঘরের আবহ,লিভিং বা ড্রয়িংরুমে এখন আধুনিক নানা আলোকসজ্জার দেখা মেলে। ড্রয়িংরুমের দেয়ালে অনেক সময় পেইন্টিং বা পারিবারিক ছবি থাকে। সেই ছবির ওপর ফোকাস করতে রাখা হয় বিশেষ আলোর ব্যবস্থা। আবার ড্রয়িংরুমে অনেকেই একটা ঝাড়বাতি বা শ্যান্ডেলিয়ার ঝুলিয়ে রাখতে পছন্দ করেন। বাজারে এখন আধুনিক, কনটেমপোরারি, রাস্টিক—নানা ধাঁচের ঝাড়বাতি পাওয়া যায়। ঘরের জায়গা কমে আসায় ঝাড়বাতির চল কমে এলেও আভিজাত্য প্রকাশে ঝাড়বাতির বিকল্প পাওয়া ভার। এ ছাড়া ড্রয়িংরুমে আলো–আঁধারি একটা রহস্যময় পরিবেশ তৈরি করে, সেটাকে আরও আড্ডামুখর করে তোলা যেতে পারে। এ জন্য ঘরের কোণে কম ওয়াটের নানা ফ্যান্সি ঝুলন্ত আলোও টাঙিয়ে দেওয়া যেতে পারে।  ,রান্নাঘরের আলো এমন হবে, যাতে কাটাকুটি করতে সুবিধা হয়। শিশুর ঘরেও নরম আলোর ব্যবস্থা করা যেতে পারে। আলোর উৎসগুলোকে বানিয়ে ফেলতে পারেন নানা কার্টুনের চরিত্র, ফল, সবজি বা ছাতা।,ডাইনিংয়ের আলোকসজ্জা,ডাইনিংরুমকে নিছক ডাইনিংরুম ভেবে ভুল করবেন না। মনে রাখবেন, নগরজীবনের কর্মব্যস্ত দিন শেষে ঘরে ফিরে এখানেই প্রতি রাতে পরিবারের সব সদস্য একত্র হন। সারা দিনের টুকরোটাকরা গল্প ডাইনিং টেবিলেই ছড়িয়ে পড়ে। কখনোবা রাতের খাওয়াদাওয়া শেষে পায়েস বা কফির মগ নিয়ে ডাইনিংয়েই জমে ওঠে আড্ডা। শুধু কী তাই, অফিসের কলিগদের নিয়ে রাতভর ডিনার পার্টিও চলে ডাইনিংকে কেন্দ্র করে।,ডাইনিংরুমে খুব বেশি আসবাব না রাখার পরামর্শ দেন ইউনিভার্সিটি অব এশিয়া প্যাসিফিকের স্থাপত্য বিভাগের প্রভাষক তাহমিনা রহমান, ‘ডাইনিংরুমে মূলত ডাইনিং টেবিল আর চেয়ারটাই মুখ্য। সেই সঙ্গে খাবারের প্রয়োজনীয় বাসনকোসন রাখার জন্য একটা র৵াক থাকতে পারে। এই ঘরে যাতে সবাই ঠিকভাবে চলাফেরা করতে পারে, সে জন্য জায়গা রাখতে হবে। দিনের আলো যাতে ঢুকতে পারে, সে ব্যবস্থা থাকাও খুবই জরুরি। আলোটা ডাইনিং টেবিলকে কেন্দ্র করে হতে হবে, যেন টেবিলটা আলোকিত থাকে। অন্য কোথাও অতটা আলো না হলেও চলবে।’,স্থপতি আছিয়া করিম তাঁর বাড়ির ড্রয়িংরুমে হলুদ আর সাদা আলো—দুটোই রেখেছেন। তিনি যখন খাবার পরিবেশ করেন, তখন হলুদ আলো জ্বালান। দীর্ঘ সময় বসে আড্ডার জন্য আবার হলুদ আলো উপযোগী নয়, সে সময় হলুদ আলো বন্ধ করে সাদা আলো ব্যবহার করেন।,খাবার টেবিলকে ফোকাস করে আলোকব্যবস্থা হিসেবে ঝুলন্ত বাতি বেশ জনপ্রিয়। টেবিল অনুযায়ী দুই থেকে তিনটি বাতি সিলিং থেকে ঝুলিয়ে দেওয়া যায়। টেবিল যদি লম্বালম্বি না হয়ে গোলাকার হয়, সে ক্ষেত্রে আলোর উৎসগুলো সারি বেঁধে না ঝুলিয়ে ত্রিভুজাকারে সাজানো যেতে পারে। তবে মাথায় রাখতে হবে, আলোর উৎস মানেই পোকামাকড়কে আমন্ত্রণ জানানো। সেটি যাতে না হয়, সে জন্য প্রয়োজনীয় ব্যবস্থা নিতে হবে। টেবিলের সবখানে সুন্দরভাবে আলো পড়ে, এমন একটি ফোকাল পয়েন্ট থেকে একটি পেনড্যান্ট বাতিও ঝুলিয়ে দিতে পারেন। তবে খেয়াল রাখবেন, বাতির শেডটি যেন নিরাপদ দূরত্বে থাকে।,আপনি চাইলে এই ডাইনিংয়েই মাঝেমধ্যে সেরে ফেলতে পারেন ক্যান্ডেল লাইট ডিনার। সে ক্ষেত্রে সবার আগে টেবিল থেকে সবকিছু সরিয়ে নিন। সাবেকি আর আধুনিক মোমদানি পেয়ে যাবেন আপনার হাতের কাছেই কোনো দোকানে। পছন্দসই এক বা একাধিক মোমদানি কিনে রাখতে পারেন। সেখানেই পাবেন সুগন্ধী মোম। ফুলদানিতে রেখে দিন কয়েকটি মৌসুমি ফুল। অর্কিড, গোলাপ আর রজনীগন্ধা আপনার ক্যান্ডেল লাইট ডিনারের সঙ্গী হতে পারে সারা বছর। হালকা, তৃপ্তিদায়ক খাবার বেছে নিন, যেন খাবারের চেয়ে মুহূর্তটাই মূর্ত হয়ে ধরা দেয়। আরামদায়ক পোশাক পরে প্রিয়জনকে সঙ্গী করে জ্বালিয়ে দিন মোমবাতি। হালকা কোনো মিউজিকও ছেড়ে দিতে পারেন।"
টাইলস ছদ্মবেশী !,"যেকোনো স্থাপনার চেহারাই বদলে দিতে পারে টাইলস। প্রচলিত গতানুগতিক টাইলসের বাইরে এমন সব টাইলস এখন পাওয়া যাচ্ছে, যেগুলো দেখলে মনে হয় কাঠ বা মার্বেল। এভাবে টাইলসও হয়ে উঠছে ছদ্মবেশী। এমন কিছু টাইলসের খোঁজ দিচ্ছেন জাহিদুল হক,একসময় দেয়াল বা মেঝের টাইলস ছিল শুধুই একরঙা। এখন সে জায়গা দখল করেছে নানা ধরনের প্রিন্ট, মোটিফ ও থিমনির্ভর টাইলস। এভাবে নকশার কল্যাণে বাড়ির অন্দরসজ্জার অন্যতম অনুষঙ্গ হয়ে উঠেছে এখন টাইলস। এ জন্য অন্দরসজ্জার শুরুতেই এখন নির্ধারণ করা হয় টাইলসের রং, নকশা আর ধরন।,টাইলসের ধরনের ওপর নির্ভর করে কোন টাইলস কোথায় ও কীভাবে ব্যবহার করা যাবে। ঠিক তেমনই বাড়ির কোথায় টাইলস ব্যবহার করা হচ্ছে, সে অনুযায়ী বেছে নিতে হবে দেয়াল ও মেঝের টাইলসের নকশা। আন্তর্জাতিক ধারা অনুযায়ী দেশীয় বাজারেও পাওয়া যাচ্ছে বিভিন্ন নকশার টাইলস। এর মধ্যে মার্বেল টাইলস, চিক মোজাইক টাইলস, উডেন ফ্লোর টাইলস, পোর্সেলিন টাইলস, জ্যামিতিক প্যাটার্ন ডিজাইনের টাইলস।,নকশার পাশাপাশি টাইলসের সঠিক রং নির্বাচনটাও গুরুত্বপূর্ণ। ইন্টেরিয়র ম্যাগাজিন হাউস–এর বিবেচনায় টাইলসের রং নির্বাচন সবচেয়ে জটিল। কারণ, বিষয়ভিত্তিক টাইলস হলে ঘরের অন্য জিনিসপত্রের সঙ্গে মিলিয়ে রং নির্বাচন করতে হবে। জ্যামিতিক নকশার টাইলসগুলো সাধারণত অনেক বেশি রঙিন হয়। আবার পোর্সেলিন টাইলস হালকা রঙের হলেও দেখতে অনেক বেশি উজ্জ্বল লাগে। উডেন ফ্লোর টাইলস বা কাঠের মতো দেখতে টাইলসগুলো বর্তমানে সবচেয়ে বেশি প্রচলিত। হাউস ম্যাগাজিনের মতে, ঘরে প্রাকৃতিক আবহ তৈরির জন্যই এর চাহিদা এত বেশি। আর যাঁরা ঘরে আভিজাত্য ফুটিয়ে তুলতে চান, তাঁরা বেছে নেন মার্বেল টাইলস। গঠন ও নকশার জন্য মার্বেল টাইলসকে অনেকে ক্ল্যাসিক টাইলস হিসেবেও আখ্যায়িত করেন।,ঘরের কোন জায়গার জন্য কোন ধরনের নকশার টাইলস বেছে নিতে হবে, এ বিষয়ে ভোগ ইউকে এবং আইডিয়াল হোম কিছু নির্দেশনা দিয়েছে—,শোবার ঘরের টাইলস,বাড়ির ভেতরে প্রাকৃতিক পরিবেশ তৈরির ধারাটা দিন দিন জনপ্রিয় হয়ে উঠছে। শোবার ঘরে প্রাকৃতিক আবহ তৈরিতে কাঠের মতো টাইলসই সবচেয়ে উপযুক্ত। শুধু মেঝে নয়, চাইলে দেয়ালেও একই মোটিফের টাইলস ব্যবহার করা যায়। এ ক্ষেত্রে আসবাব এবং অন্যান্য সাজসজ্জার উপাদানগুলোও হতে পারে মেঝেনির্ভর।,উডেন ফ্লোর টাইলসের বিকল্প হতে পারে মার্বেল টাইলস, যা শোবার ঘরে নিয়ে আসবে আভিজাত্যের ছোঁয়া। এ ক্ষেত্রে মার্বেল স্টোন বা প্রাকৃতিক পাথর থিমের টাইলসই হতে পারে সবচেয়ে ভালো নির্বাচন। আবার একদমই ভিন্ন অন্দরসজ্জার জন্য পোড়ামাটি বা টেরাকোটা থিমের টাইলস—আমাদের দেশে যা ব্রিক টাইলস হিসেবেই বেশি পরিচিত—ব্যবহার করা যায়। এ ধরনের টাইলসের সঙ্গে মিলিয়ে সঠিক আসবাব নির্বাচন করলে ঘরেই তৈরি হবে গ্রামীণ পরিবেশ।, বসার ঘরের টাইলস,লিভিংরুম বা বসার ঘর বাড়ির সবচেয়ে বেশি ব্যবহৃত জায়গা। তাই এ ঘরের মেঝে ও দেয়ালের টাইলস হওয়া চাই আকর্ষণীয়। দেয়ালে আভিজাত্য ফুটিয়ে তুলতে মার্বেল টাইলস, চিক মোজাইক টাইলস বা জ্যামিতিক প্যাটার্নের টাইলস বেশি মানায়। নকশাগুলো অবশ্যই আসবাব ও অন্যান্য জিনিসের সঙ্গে মিলিয়ে নিতে হবে।,মেঝের জন্য উড লুক বা কাঠের মতো দেখতে টাইলসই হতে পারে প্রথম পছন্দ। কার্পেটের নকশার মতো টাইলসও পাওয়া যায়। বসার ঘরে এ ধরনের টাইলস বাড়তি জৌলুশ তৈরি করবে।"
পুরোনো বাসা নতুন করে সাজাতে চান? ,"বাড়িটি পুরোনো, কিন্তু নতুন করতে চাইছেন। ভবন না ভেঙেও সেটি করা সম্ভব। বদলে ফেলুন অন্দরের খোলনলচে। প্রয়োজনে ভেতরের পুরোনো দেয়াল ভেঙে নতুন করে গড়ে নিতে পারেন। আসবাব থেকে দেয়ালের রঙেও আনতে পারেন বদল। স্থপতিদের সঙ্গে কথা বলে উপায় জানাচ্ছেন জিনাত শারমিন,রাজধানীর ধানমন্ডি এলাকায় বাস করেন শেলি (স্থপতি গ্রাহকের প্রকৃত নাম প্রকাশ করতে অনিচ্ছুক)। স্বামী–সন্তান নিয়ে তিনি থাকেন শ্বশুরবাড়ি। শ্বশুর অনেক আগেই মারা গেছেন। সম্প্রতি শাশুড়িও গত হয়েছেন। শাশুড়ি যতকাল ছিলেন, তাঁর ইচ্ছা অনুযায়ী বাসার কোনো কিছু বদল করেননি। সাবেকি ধাঁচের সঙ্গেই মানিয়ে নিয়েছেন। শাশুড়ির মৃত্যুর পর বাসাটাকে এখন নতুন করে সাজানোর উদ্যোগ নিয়েছেন শেলি। কাজটি করছে স্টুডিও মেটামরফোসিসের পরামর্শক স্থপতি সাইকা ইকবাল ও তাঁর দল।,একটা পুরোনো ফ্ল্যাট নতুন করে সাজানোর ক্ষেত্রে আপনি কোন বিষয়গুলোকে প্রাধান্য দেন, প্রশ্ন করতেই উত্তর এল, ‘পুরোনো ফ্ল্যাটে আলো ঢোকার ব্যবস্থা কম থাকতে পারে। ঘরগুলো ছোট হতে পারে। মালিক হয়তো চাইছেন ড্রয়িং ও ডাইনিংরুমটা মিলিয়ে দিতে। অথবা রান্নাঘরের সঙ্গে ডাইনিংটা জুড়ে দিতে। সে ক্ষেত্রে আমরা পার্টিশন ওয়াল ভেঙে ফেলি। আলো ঢোকার জন্য জানালার ব্যবস্থা করি বা এক পাশ ভেঙে গ্লাস লাগিয়ে দিই। পুরোনো ফ্ল্যাট নতুন করার ক্ষেত্রে আলো–বাতাস নিশ্চিত করা, ঘরগুলো যাতে ছোট মনে না হয়, প্রতি ইঞ্চি জায়গা কাজের উপযোগী হয়, সর্বোপরি দেখতে ভালো লাগে—এই বিষয়গুলোকে গুরুত্ব দিই। টাইলস বদলে ফেলা, নতুন করে রং করা—এগুলো তো আছেই। প্রয়োজন বুঝে এসি যোগ হতে পারে। প্রয়োজন বুঝে লো কমোড ভেঙে হাই কমোড করা যেতে পারে।’,কেউ পুরোনো ফ্ল্যাট নতুন করে সাজাতে চাইবেন কেন? এর উত্তরে স্থপতি সাইকা একাধিক কারণের কথা জানান। প্রথমত, পুরোনো ফ্ল্যাটটি চলতি ধারার সঙ্গে বেমানান হতে পারে। সে ক্ষেত্রে সাবেকি চেহারা বদলে আধুনিকীকরণের দিকে নজর দিতে হয়। দ্বিতীয়ত, পুরোনো বাসায় খোলামেলা পরিবেশ কম থাকতে পারে। হয়তো এক পাশ খোলা ছিল। সেখানে একটি নতুন ফ্ল্যাট নির্মাণ করা হয়েছে। তখন বাড়ির যে পাশটা খোলা, সেখানে একটা বড় জানালা, বারান্দা বা টেরেসের ব্যবস্থা করে ঘরে প্রাকৃতিক আলো–বাতাস ঢোকানোর ব্যবস্থা করতে হবে। এ ছাড়া পরিবারে নতুন সদস্য এলে, যেমন বউ বা সন্তান, তাদের প্রয়োজন অনুসারে নতুন করে বাসা সাজানোর প্রয়োজন হয় অনেক সময়।,প্রায়ই আমরা একই ঘর, একই ফ্রেম, একই ছকে বাঁধা জীবন যাপন করতে করতে হাঁপিয়ে উঠি। তখন আমরা সবকিছু আবার নতুন করে সাজিয়ে একটা নতুন যাত্রার তাড়না বোধ করি। পুরোনো ফ্ল্যাট নতুন করে সাজানোর ক্ষেত্রে সবচেয়ে গুরুত্বপূর্ণ হলো, প্রতিটি জায়গার সঠিক ও যুগোপযোগী ব্যবহার। এ জন্য প্রথমেই ফ্ল্যাটের ভেতরের অনাকাঙ্ক্ষিত দেয়াল অপসারণ করতে হবে। এরপর আসে ফ্লোর ফিনিশিং। বাজারে মূল্যভেদে দেশি–বিদেশি বিভিন্ন প্রকার সিরামিক, মার্বেল, গ্রানাইটসহ নানা রকম ফ্লোর টাইলস পাওয়া যায়। নিজস্ব রুচি, শখ, শৌখিনতা আর আর্থিক সংগতির সঙ্গে স্থায়িত্ব ও পরিবেশ উপযোগিতার সমন্বয় ঘটিয়ে বদলে ফেলা হয় তা। পুরোনো ফ্ল্যাটের মেকওভারে অন্দরের রং খুবই গুরুত্বপূর্ণ উপাদান। ভেতরের সৌন্দর্য অনেকটাই নির্ভর করে রঙের ওপর। পুরোনো ফ্ল্যাট নতুন সাজে সজ্জিত হওয়ার আরেক গুরুত্বপূর্ণ অলংকার আসবাব। অনেকেই বাড়িতে অ্যান্টিক ফার্নিচার পছন্দ করেন। আবার অনেকেই হাত বাড়ান আধুনিক ফার্নিচারের দিকে।,স্থপতি সাইফুর রহমান বলেন, ‘শুরুতেই ফ্ল্যাটের কনটেক্সট দেখে নিতে হবে। কলাম ও বিম ছাড়া সবকিছুই বদলানো সম্ভব। বাসার যে পাশে জলাভূমি বা সুন্দর ভিউ, সেদিকটা খুলে দিতে হবে। কেননা জলাভূমির দিকে তাকিয়ে থাকলে আমাদের মন শান্ত হয়। এ ছাড়া এভাবে বাইরের পরিবেশকে ভেতরে আমন্ত্রণ জানানো যায়। ফলে ঘরের জায়গা কম থাকলেও সেটাকে কম বলে মনে হয় না।’,এই স্থপতির পরামর্শ, সাবেকি আমলে বারান্দাটি হয়তো ইট দিয়ে আটকে রাখা ছিল। সেটি খুলে জালি দেওয়া যেতে পারে। তাতে প্রাইভেসিও থাকল আবার আলো–বাতাসও আটকাল না। যখন প্রয়োজন, তখন তুলেও রাখা যেতে পারে জালি। এ ছাড়া ঘরের বিভিন্ন আসবাব ও উপাদানের ফ্রেমের ভেতর সমন্বয় থাকাটাও জরুরি। ফ্রেম থেকে ফ্রেমে বৈচিত্র্য আনা যেতে পারে। নতুন ও পুরোনো ছবি বাঁধাই করে টাঙিয়ে রাখতে পারেন দেয়ালে। অন্দরে বিভিন্ন গাছের সমাবেশ আপনাকে দেবে প্রশান্তি।,সম্প্রতি নিজের পুরোনো বাসাটিকেই নতুন করে সাজিয়েছেন রন্ধনশিল্পী দিল আফরোজ। অনেকেই মনে করেন, বাসা নতুন করে সাজানো অনেক খরচের ব্যাপার। কিন্তু সেটি যে কম খরচেও করা সম্ভব, তা–ই করে দেখিয়েছেন দিল আফরোজ। পুরোনো উপাদানগুলোতেই নতুন করে, অন্যভাবে তুলে ধরেছেন তিনি। এই যেমন আগে যে পর্দাগুলো ছিল, সে কাপড়গুলোই নতুন করে জুড়ে রঙের সমন্বয়ে বদলে দিয়েছেন। দরজিকে বাসায় ডেকে এনে কাগজে নকশা এঁকে বুঝিয়েছেন। ফলে দরজির খরচ ছাড়া পর্দায় আর বিশেষ কোনো খরচ হয়নি।,পুরোনো রান্নাঘর সরিয়ে ওপেন কিচেন করেছেন দিল আফরোজ। কেন? একটা জিনিস কিনে এনে প্যাকেটসমেত আলমারিতে তুলে রাখলে অনেক সময় সেটি আর ব্যবহৃতই হয় না। চোখের আড়াল তো মনের আড়াল। সবকিছু সামনে থাকলে উপাদানগুলো খুঁজে পেতে সুবিধা হয়। ব্যবহৃতও হয় বেশি। কাজ করতে সুবিধা হয়।,ওপেন কিচেনের সঙ্গে জুড়ে দিয়েছেন ডাইনিংরুম। আর সেখানে রাখা টেলিভিশন। যাতে টিভি দেখতে দেখতে রান্না করতে পারেন। চা–গাছের শিকড়, কাঠের গুঁড়ি, পুরোনো ভাঙা আসবাব বা বাটি—এ রকম জিনিসগুলোও সংগ্রহে রাখেন। সুযোগমতো শোপিস বানিয়ে ফেলেন। এ ছাড়া অনলাইনে রান্নার ক্লাস নেওয়া, নানা রকম ভিডিও বানানোর সময় এগুলো কাজে লাগে।,কেবল বাচ্চাদের পড়া আর খেলার জন্য একটা ঘর রেখেছেন দিল। এক পাশে পড়ার টেবিল, চেয়ার, বই–খাতা, রংপেনসিল; আরেক পাশে খেলার উপকরণ। সেই ঘরে কোনো বিছানা নেই। নিজের বেডরুমেও বিছানা ছাড়া আর বিশেষ কিছু রাখেননি। বেডরুমটা যাতে ঘুমানো ছাড়া অন্য কোনো কাজে ব্যবহৃত না হয়, সে জন্যই এ ব্যবস্থা।,নিজের বাসাটিকে নতুন করে সাজানো নিয়ে দিল আফরোজ বলেন, ‘চাইলেই কাজটা কোনো পেশাদার প্রতিষ্ঠানকে দিয়ে করাতে পারতাম। তাতে আমার সময়, শ্রম খুবই কম ব্যয় হতো। কিন্তু কিসে আমার সুবিধা, এ রকম ছোট ছোট ডিটেইল তো আমার চেয়ে ভালো কেউ জানে না। এ ছাড়া আমার পড়াশোনাও এ বিষয়ে। একটা উপাদানকে কাছাকাছি অন্য একটা শিল্পে প্রাণ দিয়ে নতুন সৃষ্টিতে এর উপযোগিতা তৈরি করাতেই আমার আনন্দ। আমি সেটা উপভোগ করি।’,পুরোনো ফ্ল্যাট বা বাসাকে নতুন করে নেওয়ার আগে কী কী চাই, তার একটা তালিকা থাকা জরুরি। এতে বাসা নতুন করে গড়ার সময় কিছু বাদ পড়বে না।"
ল্যাম্পশেডের যত্ন নেবেন যেভাবে,"অল্প একটু আলো ছড়ায়। এতেই বদলে যায় ঘরের চেহারা। মায়াবী পরিবেশ তৈরি করতে অনেকটা প্রতিযোগিতাই চলে বিভিন্ন নকশার ল্যাম্পশেডগুলোর মধ্যে। ঘর সাজানোর উপকরণ হিসেবে টেবিল ল্যাম্পের জনপ্রিয়তা সব সময়ই ছিল, আছে, থাকবে। বাজার ঘুরে নকশার বাহার দেখলে সেটা ভালোই বোঝা যায়। ল্যাম্পশেডগুলোতে সিল্ক, সুতি, খাদির কাপড়ের ব্যবহার চলছে অনেক দিন ধরেই। আধুনিক রূপ আনতে সহায়তা করছে ভিন্ন ধরনের উপকরণও। পুঁতি, তালপাতা, খেজুরপাতার পাশাপাশি শীতলপাটির উপকরণ দিয়েও এখন বানানো হচ্ছে টেবিল ল্যাম্পের শেড। টাই-ডাইয়ের নকশা, গামছার ওপর মোম বাটিকের কাজও করা হচ্ছে। ,যে জিনিস তৈরিতে এত আয়োজন, সেটার যত্ন-আত্তি করা খুব সহজ। ,সম্ভব হলে দিনে একবার ল্যাম্পশেডগুলো মুছতে হবে। তাহলে এক থেকে দেড় বছরের মধ্যে পানি দিয়ে ধোয়ার ঝামেলার মধ্যে আর পড়তে হবে না।,শেড সব সময় টেবিল ল্যাম্পের মূল মাপের (বেস) চেয়ে দ্বিগুণ প্রশস্ত হতে হবে এবং মোট উচ্চতার এক-তৃতীয়াংশ হওয়া উচিত। সুতরাং একটি ল্যাম্পের বেস যদি হয় ৬ ইঞ্চি, শেড কমপক্ষে ১২ ইঞ্চি প্রশস্ত হতে হবে। যদি বাতির মোট উচ্চতা (বাল্বসহ) ২৪ ইঞ্চি হয়, তবে শেডের উচ্চতা হতে হবে ৮ ইঞ্চি লম্বা। ,আরও কিছু পরামর্শ,পরিষ্কার করার সময় শেড আলতোভাবে ধরে তারপর পরিষ্কার করুন, না হলে মোছার সময় শেডটি তার অবস্থান থেকে সরে যেতে পারে। অন্যান্য উপকরণের চেয়ে সুতি কাপড়ের শেড তাড়াতাড়ি ময়লা হয়ে যায়। ল্যাম্পশেড ধোয়ার সময় টুথব্রাশ ও গুঁড়া সাবান ব্যবহার করুন। প্রথমে শুকনা কাপড় দিয়ে শেডের ধুলা ঝেড়ে নিন। গুঁড়া সাবান পানিতে গুলিয়ে নিন। টুথব্রাশের মাধ্যমে ওপর থেকে নিচে, নিচে থেকে ওপরে ঘষে ঘষে পরিষ্কার করুন। এরপর পানি দিয়ে ধুয়ে নিতে হবে। ধোয়ার পর বাতাসে শুকিয়ে নিন। কড়া রোদের মধ্যে দিলে শেডের কাপড় আঁটসাঁট হয়ে যাওয়ার সম্ভাবনা থাকে। পুঁতি, কাগজ বা অন্য কোনো উপকরণ হলে ব্রাশ দিয়ে ধীরে ধীরে পরিষ্কার করুন। খেয়াল রাখতে হবে যে ব্রাশ দিয়ে পরিষ্কার করছেন, সেটিতে যেন ময়লা না থাকে। আলো পাওয়ার জন্য শেডের ভেতরের ময়লাও পরিষ্কার করতে হবে।"
অন্দরে এখন এসব দোলনাই চলছে,"অন্দরসজ্জায় বেশ কয়েক বছর ধরে দোলনার ব্যবহার দেখা যাচ্ছে। ঘর সাজাতে এটি এখন শৌখিন পণ্য হিসেবে নয়; বরং আসবাবের জায়গা দখল করে নিচ্ছে। বসার ঘরে সোফা বা ডিভানের বিকল্প হিসেবে দোলনার ব্যবহার শুরু করেছেন। দোলনার নকশায়ও আসছে বৈচিত্র্য। রড আয়রনে তৈরি বেঞ্চ আকৃতির দোলনা একসময় বেশ জনপ্রিয় ছিল। এরপর এল দড়ি আর পাটের দোলনা। ডিম্বাকৃতি আদলের ঝোলানো দোলনাও বেশ কিছুদিন চলল। তবে ইদানীং পাটাতনের আদলে হালকা নকশায় কাঠ দিয়ে তৈরি হচ্ছে দোলনা। অন্দরসজ্জায় নতুন সংযোজন হিসেবে নকশার এ দোলনা বেশ প্রাধান্য পাচ্ছে।,সাধারণত বসার ঘরে বাড়ির সদস্যদের একান্ত সময় কাটানোর জায়গা বা বারান্দায় এ ধরনের দোলনা ব্যবহার করা হয়। বেশির ভাগ ক্ষেত্রেই গর্জন প্লাইউড দিয়ে তৈরি করা হচ্ছে। চাইলে সেগুন কাঠের ব্যবহারও করতে পারেন। পাটাতনের আদলে তৈরি দোলনার আকৃতি কেমন হবে, তা নির্ভর করবে কতজনের জন্য তা ব্যবহার করছেন, তার ওপর। ডিজাইন কোডের অন্দরসজ্জা পরামর্শক আবদুল্লাহ আল মিরাজ বলেন, দোলনাটি যদি একজনের ব্যবহারের জন্য তৈরি করেন, আয়তন দুই ফুট বাই আড়াই ফুট হওয়া ভালো। দুজনের জন্য হলে দুই ফুট বাই সাড়ে তিন ফুট আয়তনের দোলনা বানাতে পারেন। এতে দোলনাটি শুধু শোপিস নয়, বাসায় অন্য আসবাবের মতো প্রয়োজনীয় আসবাব হিসেবে ব্যবহার করা হবে। এটি স্থাপনে ঘরের খোলামেলা জায়গা বেছে নেওয়ার পরামর্শ দিলেন এ অন্দরসজ্জাবিদ। জানালার কাছে বা যে ঘরে বারান্দা আছে তার সামনে এ দোলনা রাখতে পারেন। এতে দোলনায় বসে বাইরের প্রাকৃতিক সৌন্দর্যও অনুধাবন করতে পারবেন।,‘ছোটবেলায় বাবার চাকরির সুবাদে দেশের বিভিন্ন জায়গায় ঘুরে বেড়াতাম। যেই বাড়িগুলোয় আমরা থাকতাম, প্রতিটি বাড়ির উঠোনেই থাকত প্রচুর গাছ আর সঙ্গে দোলনা। সেই দোলনায় চড়ে দোল খাওয়ার আনন্দটা ছিল সত্যি অন্য রকম। যখন নিজের বাসার অন্দরসজ্জার পরিকল্পনা করছিলাম, তখন সেই আদলেই দোলনা রাখার পরিকল্পনা করলাম।’ বলছিলেন মনিরা কুমকুম। পেশায় তিনি একজন ব্যাংকার। বনানীতে তাঁদের পুরোনো বাড়িটি নতুন রূপে সাজানোর সময় বসার ঘরের অন্দরসাজে যোগ করা হলো দোলনা। সেগুন কাঠ দিয়ে তৈরি করেছেন দোলনাটি। মজার ব্যাপার হলো, পুরোনো বাসার কাঠগুলো জোড়া দিয়ে বানিয়েছেন এ দোলনা। আয়েশ করে বসার জন্য দোলনায় বসানো হয়েছে ফোম। দোলনাটি এমনভাবে তৈরি করা যাতে এখানে শুয়ে ঘুমিয়েও নিতে পারেন। বসার ঘর লাগোয়া যে বারান্দা তার সামনেই সিলিং থেকে দড়ি দিয়ে ঝুলিয়ে দেওয়া হয়েছে দোলনাটি। এই প্রসঙ্গে মনিরা কুমকুম বলেন, ‘ছোটবেলায় দোলনায় চড়ে প্রকৃতি দেখার অনুভূতি কিছুটা হলেও বাসায় আনার চেষ্টা করেছি।’,এই দোলনার দুটি সুবিধা। ছোট ঘরেও ব্যবহার করা যায়। এর আকারে ভারিক্কি ভাব না থাকায় মানিয়ে যাবে সহজেই। আরেকটি হলো পেছনে পিঠ দেওয়ার জায়গাটি না থাকায় দুই দিকে মুখ করে বসা যায়। পরিষ্কার করাও সহজ। তবে শিশুদের ব্যবহারের সময় সচেতন থাকতে হবে।"
"ঘড়িতেও ডিজিটাল প্রিন্ট, কারচুপির কাজ","একসময় ঘড়ি বলতে ছিল ছায়াঘড়ি, এল জলঘড়ি, বালুঘড়ি। কালের বিবর্তনে এই ঘড়িতে এসেছে নানা পরিবর্তন। ঘড়ির এই বিবর্তন তুলে ধরতে রাজধানীর বনানীর ১১ নম্বর সড়কে নিজেদের শোরুমে একটি প্রদর্শনীর আয়োজন করেছে ফ্যাশন হাউস কিউরিয়াস। ২৬ অক্টোবর প্রদর্শনীটির উদ্বোধন হয়েছে, চলবে ১৫ নভেম্বর পর্যন্ত। সময় বেলা ১১টা থেকে রাত ৮টা। ,ঢুকতেই প্রদর্শনীর কিউরেটর ও কিউরিয়াসের প্রধান ডিজাইনার চন্দ্রশেখর সাহার সঙ্গেও দেখা। আরও উপস্থিত ছিলেন ডিজাইনার মাইনুল ইসলাম ও কারুশিল্পীরা। চন্দ্রশেখর সাহা জানান, দুই বছর আগে এক আলাপচারিতায় একসঙ্গে ঘড়ি নিয়ে কিছু করার পরিকল্পনা করেন তাঁরা। কারুশিল্পী ও ডিজাইন টিম মিলে প্রদর্শনীর ঘড়িগুলো তৈরি করেছেন। তাঁর ডিজাইন টিমের প্রধান মাইনুল ইসলাম এবং কারুশিল্পীদের কৃতিত্বের কথা বিশেষভাবে বললেন চন্দ্রশেখর সাহা।,আয়োজনে বিভিন্ন রকম ঘড়ির দেখা মিলল। ফেলে দেওয়া পুরোনো জিনিসপত্র জড়ো করে নতুন কিছু করার তাড়না থেকেই পুরোনো কাঠ, তালা দিয়ে এগুলো তৈরি হয়েছে। কোনো ঘড়িতে বৃক্ষের উপস্থিতি, কোনোটায় চামড়া, ডিজিটাল প্রিন্ট, কারচুপি ও কাঠের ব্যবহার। প্রতিটি ঘড়িরই নাম আছে, পাশে ছোট ছোট ব্যাখ্যা। এক পাশে দেখা গেল কারুশিল্পীরা কাজ করছেন। তাঁদের কাজও ছিল দেখার মতো।,তাঁদের সংগ্রহে রয়েছে প্রায় ৫০ ধরনের ঘড়ি। প্রদর্শনীর পর ঘড়িগুলো কিউরিয়াসের শোরুমে থেকে যাবে"
সাজুক ঘরের কোণও,"নতুন বাড়িতে তো বটেই, একটু পুরোনো ধাঁচের বাড়িতেও কোনার অন্দরসজ্জা ঘরকে দিতে পারে আধুনিক চেহারা। বিভিন্ন রঙের ল্যাম্পশেড ও শৌখিন কিছু পণ্য দিয়ে আপনিও পাল্টে দিতে পারেন ঘরের কোণ।,সাধারণত বসার ঘরের কোনাটি জাঁকজমকভাবে সাজানো হয়। বেশির ভাগ বাসার বসার ঘরের দেয়ালজুড়েই এখন সাদা রং। কর্নারটিকে আকর্ষণীয় করতে অন্য রংও ব্যবহার করতে পারেন। এ ক্ষেত্রে দেয়ালের রং ও আসবাবের সঙ্গে সামঞ্জস্য রেখে কর্নারের রং নির্বাচন করতে হবে। রং করতে না চাইলে কোনায় সুদৃশ্য পটারিতে গাছও রাখতে পারেন। ল্যাম্পশেডের ব্যবহার কর্নারকে আকর্ষণীয় করে তোলে। পাশাপাশি ঘরে গাছ রাখার উপযুক্ত স্থানও ঘরের কোণ। ,তবে পটারি, ইনডোর প্ল্যান্ট বা ল্যাম্পশেড—যা–ই রাখুন না কেন, খেয়াল রাখবেন, এগুলোর আকৃতি যাতে একটু লম্বাটে হয়।,শোবার ঘরের কর্নারে দেয়ালের রঙের সঙ্গে সামঞ্জস্য রেখে সিলিং থেকে বড় থেকে ছোট, এই ক্রমানুসারে তিনটি গোলাকৃতির রংবেরঙের ল্যাম্পশেড ঝুলিয়ে দিতে পারেন। যেহেতু এটি বিশ্রামঘর, তাই এর কর্নার বেশি জাঁকজমক করবেন না।,খাবার ঘরের কর্নারে পছন্দমতো নকশার লম্বা ফুলদানিতে রাখতে পারেন গাছ। খাবার ঘরের কোনায় তাকও বানিয়ে নিতে পারেন। তাকটি কাঠের হলে ওপরে পানির ফোয়ারা রাখতে পারেন। আর কাচের হলে রাখতে পারেন বিভিন্ন নকশার মোমের শোপিস।,বাসার প্রবেশপথের কোনায় দেয়ালের রঙের সঙ্গে সামঞ্জস্য রেখে বড় আকৃতির স্ট্যান্ডে (চার ফুট উঁচু ও ছয় পা) রাখতে পারেন পিতলের প্রদীপদানি। প্রদীপদানির ওপরে দুই দিকের দেয়ালের সঙ্গে স্থায়ীভাবে বসিয়ে দিতে পারেন কাঠের কারুকাজ করা আয়তাকার আয়না। প্রদীপের সঙ্গে মেঝেতে রাখতে পারেন পিতলের হুঁকোর শোপিস। আরেকটি পিতলের থালায় রাখতে পারেন বিভিন্ন আকৃতির মোম। যেকোনো উৎসবে প্রদীপের আলো প্রবেশপথে অতিথিকে জানাবে উষ্ণ অভ্যর্থনা।,যদি সুযোগ থাকে, কর্নারকে আলোকিত করতে সিলিং থেকে ব্যবহার করতে পারেন স্পটলাইট। তবে খেয়াল রাখবেন, স্পটলাইটের আলো যাতে হালকা রঙের হয়। হালকা রঙের ছায়া যেমন ঘরে আনে আভিজাত্যের ছোঁয়া, তেমনি চোখে আনে প্রশান্তি। যে ঘরের কর্নারই সাজান না কেন, আসবাব এবং আনুষঙ্গিক জিনিসপত্রের নকশা হতে হবে হালকা। চাইলে কোনার সাজানো ঘরে মেঝেতে বসার ব্যবস্থা করতে পারেন। পুরো ঘরের দেয়াল সাদা রেখে কোনায় রাখতে পারেন সুন্দর কোনো ভাস্কর্য। এভাবে আপনার ঘরটি যেমনই হোক, অল্প খরচে কর্নারটিকে সাজিয়ে ঘরে আনতে পারেন শৈল্পিকতার ছোঁয়া।"
ঘর সাজাতে ও প্রতিদিনকার ব্যবহার্য পণ্যে ফিরে এল বাঁশ–বেত,"নতুন রূপে ফিরে বাঁশ আর বেত। বাড়ি সাজানো থেকে শুরু করে প্রতিদিনকার ব্যবহার্য পণ্য বানানো হচ্ছে এই দুই উপকরণ দিয়ে। ,যে কুলায় ধান বাছেন বা মাছ কাটেন গ্রামের বধূ, সেটাই একসময় শহুরে বসার ঘরের দেয়ালে ঝুলে হয়ে ওঠে অন্দরসজ্জার উপকরণ। যে বেত বা বাঁশের ঝুড়ি গ্রামে নিত্যদিনের জিনিস বহন করার মাধ্যম, সেটাই শহরে এসে হয়ে গেছে গাছের টব বা লাইটের শেড। এভাবে গ্রামের নিত্যব্যবহার্য বাঁশ আর বেত ধীরে ধীরে কিছুটা ভিন্নভাবে শহুরে জীবনে ঢুকে পড়েছে। বাড়ির অন্দরসজ্জায় বাঁশ–বেতের ব্যবহার অনেক আগে থেকেই ছিল। তবে মাঝে জনপ্রিয়তা কমে গিয়েছিল বেশ। গত কয়েক বছরে অন্দরসজ্জায় আবার চোখের পড়ার মতো করে ফিরে এসেছে বাঁশ–বেত। শুধু আমাদের দেশেই নয়, পাশ্চাত্যেও এখন বাঁশ আর বেতের জনপ্রিয়তা চোখে পড়ার মতো।,বাঁশ–বেত আমাদের দেশে আবহমানকাল থেকেই আছে। সিলেটে তো বাণিজ্যিকভাবেই বেতের চাষ করা হয়। চট্টগ্রাম, কক্সবাজার, পার্বত্য চট্টগ্রামে পাওয়া যায় বেতগাছ। অন্যদিকে আমাদের দেশে ৩০টির বেশি প্রজাতির বাঁশ পাওয়া যায়। সিলেট অঞ্চলে বেশি দেখা যায় তল্লা, মাকলা ও করজবা বাঁশ। চট্টগ্রাম অঞ্চলে বাইজ্জা, যশোর ও খুলনা অঞ্চলে বরাক আর ময়মনসিংহ অঞ্চলে পাওয়া যায় ভুদুম বাঁশ। প্রায় সারা দেশেই আছে মুলি বাঁশ। ,মুলি বাঁশ, তল্লা বাঁশ ও বইরা বাঁশ দিয়ে কুমিল্লা, পাবনা, মাদারীপুর, মধুপুর, গাজীপুর, টাঙ্গাইল, রংপুর, রাঙামাটিতে বানানো হয় বিভিন্ন হাতের জিনিস, জানালেন স্থপতি ও ভূমি আর্টিসানের স্বত্বাধিকারী জান্নাতুল ফেরদাউস। জালি আর গোল্লা বেত দিয়ে বানানো হচ্ছে চেয়ার, টেবিল, ঝুড়ি, দোলনা ও বাড়ির নানা অনুষঙ্গ।,কাপড় ঝোলানোর ছোট হুঁক থেকে বিছানার হেডবোর্ড, নানা অনুষঙ্গেই ব্যবহৃত হচ্ছে এ দুটি উপকরণ। আবার কখনো বাঁশ আর বেতের সঙ্গে মেলানো হচ্ছে মাটি, কাঠ ও ধাতব উপকরণ। অন্দরসজ্জার অনুষঙ্গ পাওয়া যায়, এমন দামি প্রতিষ্ঠানগুলোতে সূক্ষ্ম কাজের মাধ্যমে অভিজাত রূপও দেওয়া হচ্ছে। তবে বাঁশ আর বেতের প্রাকৃতিক ভাবটা বজায় রাখলেই মূল সৌন্দর্যটা ফোটে ভালো। ,প্রাকৃতিকভাবে পাওয়া এ দুটি উপকরণ মানসিকভাবে প্রশান্তি দেয়, এমনটাই মনে করেন গ্রিন লাইফ মেডিকেল কলেজের সহযোগী অধ্যাপক এবং বিভাগীয় প্রধান সালমা পারভীন। এ কারণে তাঁর কাকরাইলের বাড়িতে বাঁশ–বেতের ব্যবহারও চোখে পড়ার মতো। খাবার টেবিলের ডিনার ওয়াগনের দরজায় কাঠের ফ্রেমে জুড়ে দিয়েছেন বেতের জালি। বিছানার হেডবোর্ডেও একই কাজ করেছেন। ,মার্কিন মুলুক কিংবা ইউরোপের ফ্রান্স, ইতালি—সব জায়গাতেই জনপ্রিয় এখন এ পদ্ধতি। সালমা পারভীনের মতে, বাঁশ বা বেত সহজে নষ্ট হয় না। প্রকৃতির সঙ্গে মিশে যায়। কোথাও যদি ফেলেও রাখা হয়, দেখবেন যে পরিবেশের ক্ষতি হচ্ছে না। সহজে পরিষ্কার করা যায়। রং জ্বলে গেলে বার্ণিশ করে নিলেই হলো। নতুন করে ফেরত পাবেন পুরোনো চেহারা।,পরিবেশবান্ধব উপকরণ দিয়েই কাজ করতে চাইছিলেন স্থপতি এবং অনলাইনভিত্তিক দোকান ভূমি আর্টিসানের স্বত্বাধিকারী জান্নাতুল ফেরদাউস। তিনি বলেন, বাঁশ–বেতের চেয়ে দেশীয় ও পরিবেশবান্ধব আর কী আছে। হাত বাড়ালেই পাওয়া যায়। অন্য গাছ কেটে ফেললে তখন আর সেটা পরিবেশবান্ধব থাকে না। কিন্তু বাঁশ আর বেত কেটে ফেললেও গোড়া থেকে আবার অঙ্কুরোদ্‌গম হয়। প্রায় তিন বছর ধরে এ দুটি উপকরণ নিয়ে কাজ করছে ভূমি আর্টিসান। গাছ রাখার প্ল্যান্টার দিয়ে শুরু হয়েছিল। এখন টেরাকোটার ক্রোকারিজেও ব্যবহৃত হচ্ছে বাঁশ। মাটির সঙ্গে বাঁশের এই মিশ্রণ দিচ্ছে ভিন্ন আমেজ। তারা আরও বানাচ্ছে বাঁশ আর বেতের ল্যাম্পশেড, শুকনা খাবার পরিবেশনের ট্রে, ঝোলানো ল্যাম্পশেড, ঝুড়ি, টেবিল ল্যাম্পশেড, ট্রে, প্লেট রাখার স্ট্যান্ড ইত্যাদি।,ইশোর প্রধান আর্কিটেক্ট পিণাকপাণি সাহা বলেন, ‘আধুনিক ও ঐতিহ্যবাহী—দুটো অনুভবই দেয় বেত। এটা এমন একটা উপকরণ, যেটা আধুনিক বাড়িতে যেমন মানাবে, আবার ঐতিহ্যবাহী বাড়ির অন্দরসজ্জাতেও নিজের বৈশিষ্ট্য তুলে ধরবে।’ অনেক সময় পুরো আসবাব বেতের হলে একঘেয়ে ভাব চলে আসে। বনেদিয়ানা, আধুনিকতা, আভিজাত্য—তিনটি ভিন্নতাই নিয়ে আসবে বেতের সঙ্গে কাঠের ব্যবহার। কাঠের চেয়ারে যদি গাঢ় রঙের বার্ণিশ আর বেত থাকে, পুরোনো আমলের বনেদিয়ানা ভাব চলে আসবে। একই চেয়ার যদি উজ্জ্বল কমলা বা নীল রং করে দেওয়া হয়, চলে আসবে আধুনিক ধাঁচ। যেসব চেয়ার শুধু কাপড়ে মোড়ানো হয়, সেখানেও বেতের কিছুটা ব্যবহার করতে পারেন। আবার বেতের চেয়ারে জুড়ে দিতে পারেন ভেলভেটের কাপড়। চেয়ারের নিচে লাগাতে পারেন পিতলের ছোট পায়া। সাধারণ বেতের জালির সঙ্গে যখন কাঠের ফ্রেম বা ধাতব উপকরণ যোগ-বিয়োগ করা হয়, পাল্টে যায় ঝুড়ি বা প্ল্যান্টারের চেহারা। জানালাজুড়ে বাঁশের চিক সব সময়ই জনপ্রিয় ছিল, আছে, থাকবে।,সব সময় পানি বা স্যাঁতসেঁতে পরিবেশে না রাখলে বাঁশ, বেতের জিনিস টিকে থাকবে বছরের পর বছর। বেত আর বাঁশের জিনিসগুলোকে টেকসই করার জন্য দেওয়া হচ্ছে উন্নত মানের ট্রিটমেন্ট। খাবারের সংস্পর্শে আসবে, এমন পণ্যগুলোতে দেওয়া হচ্ছে হারবাল ট্রিটমেন্ট। বাড়ির বাইরে ব্যবহার করা হবে, এমন পণ্যগুলোতে দেওয়া হচ্ছে রাসায়নিক ট্রিটমেন্ট। ,অন্যদিকে একেক ধরনের বেতের জিনিসে দেওয়া হচ্ছে একেক ধরনের বুনন। সাধারণত ব্যবহারিক প্রয়োজন থেকেই এসেছে এসব বুনন। ঘরের চাল থেকে এসেছে চালা বুনন, মাচা থেকে মাচা বুনন, ঘরের বেড়া থেকে যে বুনন করা হয়, তা বেড়া বুনন নামে পরিচিত। বেতের ট্রে করতে প্রয়োজন হয় এই বুনন। এই বুননে কোনো ফাঁকা থাকে না। অন্যদিকে ল্যাম্পশেডে দেওয়া হয় চালন বুনন। এই বুননের ফাঁক দিয়ে আলো যাওয়া–আসা করতে পারে।,ব্যক্তিগত অভিজ্ঞতা থেকে দেখেছি, দেশের বাইরে এ দুটি উপকরণের চাহিদা এখন ব্যাপক। ব্যাগ, টেবিল সাজানোর ম্যাট, গয়না, স্ট্যান্ড, দোলনা, ছবির ফ্রেম ইত্যাদি জিনিস বেশ চড়া দামে বিক্রি হচ্ছে। ক্রেতারাও নির্দ্বিধায় কিনছেন। জানেন, এ উপকরণের পণ্য ব্যবহার করা যাবে সারা জীবন। বাঁশ, বেতের সৌন্দর্য কখনো হারিয়ে যায়নি, ভবিষ্যতেও মলিন হবে না।"
কোন ঘরে কেমন হবে আলোর ব্যবহার,"সঠিক স্থানে সঠিক আলোর ব্যবহার বাড়ির সাজে আনে বাড়তি সৌন্দর্য। একেক ঘরের জন্য তাই বেছে নিতে হয় একেক ধরনের আলো। দিনের বেলায় কৃত্রিম আলোর পাশাপাশি প্রাকৃতিক আলোকেও কাজে লাগানো উচিত। তবে বিকেলের পর বাড়ির ভেতরের অন্ধকার কিন্তু কৃত্রিম আলোই দূর করবে। বাড়ির সদস্যদের বয়স, পছন্দ এবং প্রয়োজন অনুযায়ী বেছে নেওয়া উচিত লাইটের উজ্জ্বলতা ও শেড।,মূল স্থাপত্য যেমনই হোক, সেখানে পরিবর্তন আনতে পারে অন্দরসজ্জা। অন্দরসজ্জা অনুযায়ী ব্যবহার করা হয় নানা রকম লাইট। যেমন বসার ঘরের শোপিস বা আলোকচিত্রের ওপর আলাদা করে চলে আসতে পারে স্পটলাইট। বসার ঘর ও খাবার ঘরে দরকার হয় উজ্জ্বল আলো। এ ক্ষেত্রে দুটো ঘরেই থাকতে পারে ঝাড়বাতি। আবার রান্নাঘরের টেবিল টপ বা খাবার ঘরে পেনডেন্ট লাইটের ব্যবহারও ইদানীং বেশ বেড়েছে। পেনডেন্ট লাইট আলোটাকে একটি নির্দিষ্ট জায়গায় ফেলা ছাড়াও সৃষ্টি করতে পারে ভিন্ন আবহ।,শোয়ার ঘরের ব্যক্তি বিশেষের পছন্দের ওপরে প্রাকৃতিক আলোর ব্যবহার নির্ভর করে। কেউ কড়া আলো পছন্দ করে তো কেউ আবার ঘরটাকে আলো আঁধারিতে রাখতেই স্বাচ্ছন্দ্যবোধ করে বেশি। তবে সরাসরি চোখে লাগে এমন আলো শোয়ার ঘরে ব্যবহার না করাই ভালো। প্রয়োজনে বরং ড্রেসিং টেবিলের জন্য থাকতে পারে ভিন্ন আলোর ব্যবস্থা। আর বিছানায় শুয়ে–বসে যাদের বই পড়ার অভ্যাস, তাদের জন্য থাকতে পারে রিডিং ল্যাম্প। "
আসবাব যখন ক্যানভাস,"আসবাবে হাতে আঁকা নকশা বা হ্যান্ডপেইন্ট বেশ জনপ্রিয় হয়ে উঠেছে ইদানীং। রং–তুলির মাধ্যমে আসবাবে ফুটিয়ে তোলা হচ্ছে আলপনা, রিকশাচিত্র, পুতুল, শখের হাঁড়ির মতো লোকজ মোটিফের পাশাপাশি ফুল, লতাপাতা, পাখি ও মাছের নকশা। এমনকি নকশিকাঁথার মতো করে সুই–সুতার সেলাইয়ের নকশাও তুলে ধরা হচ্ছে।, আসবাবে পেইন্টিং বা হাতে আঁকা নকশার ধরনটি দেশে প্রথম জনপ্রিয় করে দেশীয় পণ্যের প্রতিষ্ঠান ‘যাত্রা’। আসবাবে রিকশাচিত্র নিয়ে কাজ শুরু করে তারা। ক্রেতাদের মধ্যে ব্যাপক সাড়া পড়ে তখন। অনেক প্রতিষ্ঠানই এরপর এই মোটিফে আসবাব তৈরি করে। ইদানীং চারুকলার কিছু শিক্ষার্থী ব্যক্তিগত উদ্যোগে অনলাইনে চালু করেছেন হাতে আঁকা নকশার আসবাবের প্রতিষ্ঠান।, প্রথম দিকে শুধু আয়না, জলচৌকি, ট্রের মতো নির্দিষ্ট কিছু ছোট আসবাব বা পণ্যে হ্যান্ডপেইন্ট করা হতো। ধীরে ধীরে ঘরের অন্যান্য আসবাব রাঙানোর প্রতিও আগ্রহী হয়ে ওঠে মানুষ। এরই ধারাবাহিকতায় সেন্টার টেবিল, ক্যাবিনেট, ছোটদের পড়ার টেবিল, ড্রেসিং টেবিল, ল্যাপটপ টেবিল, জুতার তাক, আলমারিতে এখন হাতে আঁকা নকশা বা হ্যান্ডপেইন্ট করা হচ্ছে।,আসবাবে এই দেশীয় শৈলীর ব্যবহার খুব পছন্দ করছেন ক্রেতারা। তাঁরা জানান, রাফি আর্ট গ্যালারির কর্ণধার রাজিব কাজী। পেইন্ট করা আসবাব নিয়ে কাজ করেন তাঁরা। ক্রেতাদের পছন্দানুযায়ী তৈরি করেন হাতে আঁকা নকশা বা হ্যান্ডপেইন্টের আসবাব। ‘বাঙালি সংস্কৃতিকে তুলে ধরতে এটি একটি অনন্য উপায়’ বলে মনে করেন রাজিব কাজী। তিনি জানান, ইদানীং ফোক পেইন্টের প্রতিই ক্রেতাদের বেশি আগ্রহ।  ,এই আগ্রহে সাড়া দিয়ে নতুন এক উদ্যোগ নিয়েছে যাত্রা। ‘যাত্রা মেলা’ নামে এই উদ্যোগে থাকছে পছন্দমতো ফরমাশ দিয়ে হাতে আঁকা আসবাব তৈরির সুযোগ। কী নকশা করছেন, তার ওপর নির্ভর করবে খরচ। কে ক্র্যাফট, আড়ংয়ের মতো প্রতিষ্ঠানেও পাওয়া যাচ্ছে হাতে আঁকা নকশার আসবাব।,চাইলে নিজেও আসবাবকে ক্যানভাস বানিয়ে মনের মতো রঙে রাঙাতে পারেন। নিজেই আসবাব পেইন্টিং করতে চাইলে আগে শিরীষ কাগজ দিয়ে আসবাব ঘষে নিতে হবে। এতে করে আসবাবের উপরিভাগ হবে মসৃণ, পেইন্টিংও ফুটে উঠবে নিখুঁত। যেকোনো আসবাব রং করার আগে কালার কোটিং করে নেওয়া ভালো। আঁকার হাত ভালো হলে এনামেল পেইন্ট দিয়ে সরাসরি আঁকা শুরু করে দিতে পারেন। আর আঁকার হাত যদি হয় কাঁচা, তাহলে পেনসিল দিয়ে আসবাবে আগে থেকে নকশা করে নিন, এমন বুদ্ধিই দিলেন নওরিন জাহান। গয়নার ডিজাইনার হলেও তার বাসার অনেক আসবাবই নিজে হাতে পেইন্টিং করেছেন তিনি।,ব্যবহারে ব্যবহারে এসব আসবাবের নকশার রংগুলো উঠে যাবে না তো? আসবাবগুলো টেকসই হবে তো? অনেকের মনেই এসব প্রশ্ন। রাজিব কাজী জানান, আসবাবে পেইন্ট করার সময় রঙে এমন কিছু উপাদান মেশানো হয়, যার কারণে বছরের পর বছর ভালো থাকে আসবাব। আর রং টেকসই রাখতে নওরিন জাহানের পরামর্শ, আসবাব রং করার পর কড়া রোদে চার–পাঁচ দিন শুকিয়ে নিতে হবে। আর পেইন্টিংয়ের উজ্জ্বলতা যদি কোনো কারণে ম্লান হয়ে যায়, তাহলে ক্লিয়ার বার্নিশ স্প্রে বা ট্রান্সপারেন্ট স্প্রে ব্যবহার করতে হবে।"
ছিমছাম আসবাবে সাজানো ঘর,"একই পরিসরে বসার ঘর, খাবার ঘর আর ওপেন কিচেন (খোলা রান্নাঘর), অন্দরসজ্জায় বেশ জনপ্রিয় হয়ে উঠছে এই ধারণা। এই ধরনের অন্দরসাজে খুব অল্প জায়গায় কৌশলী ব্যবহারে সাজিয়ে তোলা যায় বাড়ি। এ জন্য প্রয়োজন সঠিক আসবাবের ব্যবহার। হালকা, ছিমছাম নকশার আসবাব ঘরকে বড় দেখাতে সাহায্য করে।,সম্প্রতি উত্তরার ৭ নম্বর সেক্টরে আমরা গিয়েছিলাম হাতিলের পরিচালক শফিকুর রহমানের বাসায়। বেশ খোলামেলা রেখে সাজানো হয়েছে বাসার প্রতিটি ঘর। প্রবেশমুখেই খাবার ঘর। এই ঘরের সঙ্গেই একই স্থানে আছে ওপেন কিচেন বা খোলামেলা রান্নাঘর। খাবার ঘরেরই লাগোয়া বসার ব্যবস্থা। তবে একই স্থানে এত কিছুর আয়োজন চোখের শান্তির বিঘ্ন ঘটায় না। কারণ, হালকা ছিমছাম আসবাব।,অন্দরসজ্জার এমন আয়োজন সম্পর্কে আসবাব প্রতিষ্ঠান হাতিলের ইন্টেরিয়র আর্কিটেক্ট রায়হান প্রামাণিক বলছিলেন, বাড়িটির পশ্চিমমুখে বিশাল লেক। ঘর থেকেই যাতে এই লেকের সৌন্দর্য উপভোগ করা যায়, অন্দরসজ্জার সময় এই বিষয়কে বিশেষভাবে প্রাধান্য দেওয়া হয়েছে। পাশাপাশি প্রকৃতির কাছাকাছি আছি, এই বোধটাও যেন পুরো বাসাজুড়েই থাকে, এই বিষয়ও মাথায় রাখা হয়েছে। আলোবাতাস যেন ঘরে খুব সহজেই ঢুকতে পারে, অন্দরসজ্জায় এই বিষয়ের ওপর জোর দেওয়া হয়েছে বেশি। খুব ভারী আসবাবের ব্যবহার তাই এড়িয়ে যাওয়া হয়েছে।,বাসাটির সদর দরজা পার হলেই খাবার ঘর। এই ঘরের খাবার টেবিলটির নকশা একেবারেই সাদামাটা। কাঠের ওপর গ্রানাইটের টপ ব্যবহার করা হয়েছে। চেয়ারের নকশাগুলোও ছিমছাম। খাবার ঘর লাগোয়া ওপেন কিচেনটিতে চাইলে চটজলদি নাশতা সারা যায়। বসার ঘরে সোফা কাম বিছানার মতো বহুমুখী আসবাবের ব্যবহার করা হয়েছে। এই ধরনের আসবাব ব্যবহারের কারণ সম্পর্কে রায়হান বললেন, এই ধরনের বহুমুখী আসবাব জায়গা বাঁচাতে বেশ কার্যকর। যখন আড্ডা দেওয়ার মানুষের সংখ্যা বেড়ে যায়, তখন ডিভানের ওপরের অংশ নামিয়ে বিছানার আদল দেওয়া যায়। একইরকমভাবে ঘরে হালকা নকশার মোড়ার ব্যবহার করা হয়েছে। মোড়ার ওপর কাঠের প্লেটে রাখা হয়েছে অন্দর উপযোগী গাছ। যাতে ঘরজুড়ে খেলা করে প্রকৃতির ছোঁয়া। বারান্দার গ্লাস দরজার সামনে রাখা দুটি চেয়ারের নকশা নজর কাড়বে। এই ঘরের এক অংশে লাল ইটের দেয়াল রাখা হয়েছে। চেয়ারের সিটের কমলা আর ইটের দেওয়ালের লাল ঘরে এনেছে একধরনের মায়াবী আবহ।"
শোবার ঘরও হতে পারে বোহো,"বোহেমিয়ান স্টাইলের সংক্ষিপ্ত রূপ বোহো স্টাইল। পোশাক-আশাকের মতো শোবার ঘরেরও কিন্তু বোহো স্টাইল আছে। বহুবিধ নকশা, জমিন আর রঙের সমন্বয়ে একটা গতিময়, বৈশ্বিক চেহারা পায় এ ধরনের শোবার ঘর। একটা হালকা, স্বচ্ছন্দ, ভাবনাহীন জীবনযাপনকে নির্দেশ করে। এখন যদিও মিনিমালিজমের সময়। যেকোনো সজ্জার একটাই সূত্র ‘লেস ইজ মোর’। তবে বোহো বেডরুমে সজ্জায় সেকেলে উপাদানের ছোঁয়া যেমন থাকে, পাশাপাশি থাকে আধুনিকতার পরশ। এ রকম পাঁচ ধরনের বোহো বেডরুম দেখে নেওয়া যাক।,১. মনে হবে গ্রীষ্মমণ্ডলীয় কোনো অঞ্চলে ছুটি কাটাতে এসেছেন,ঘুম থেকে জেগে বিশেষ একটা অনুভূতি পেতে চান? যেন মনে হয় প্রচণ্ড গরমের কোনো অঞ্চলে ছুটি কাটাতে গেছেন, তাহলে সারা ঘরের দেয়ালে স্পষ্ট চোখে পড়ে, এমন রঙের পাতা মোটিফের ওয়ালপেপার লাগিয়ে দিন। সিলিং ফ্যানের ওপরেও পাতা মোটিফের অন্য রকম কিছু একটা দিন। বিছানার পেছনে অভিজাত গোলাপি রংটা এমন আমেজের সঙ্গে মানানসই। এ ঘরে আপনি বনেদি একটা ল্যাম্পশেড রাখতে পারেন। বাতির ফ্রেমগুলোও হতে পারে আনারস মোটিফ থেকে অনুপ্রাণিত। সাবেকি ধাঁচের চমৎকার একটা ট্রাংক আর এর ওপর আলতো পড়ে থাকা একটা কাউবয় হ্যাট ঘরের চেহারাই বদলে দেবে।,২. ‘মোর ইজ মোর’,এমন একটা বেডরুম কল্পনা করুন, যেখানে রঙের ছড়াছড়ি। অন্যান্য রংগুলো যাতে ফুটে ওঠে, সে জন্য আপনাকে অবশ্যই সিলিং আর দেয়াল সাদা রাখতে হবে। টিল আর কমলা—এ দুটি বিপরীত রঙের সমারোহ ঘরটাকে উজ্জ্বল আর এনার্জিটিক করে তুলবে। এর সঙ্গে যোগ করতে পারেন অন্যান্য সম্পূরক রং—লালের বিভিন্ন শেড, হলুদ, বাদামি—এ রকম কিছু রং। শোবার ঘরে পর্যাপ্ত আলো ঢোকার ব্যবস্থা করতে হবে। মনে হবে লুকিয়ে থাকা যায়, এ রকম একটা আরামদায়ক কুঁড়েঘরে আছেন। তখনই আপনি ‘মোর ইজ মোর’ সূত্রের সঠিক ব্যবহার করতে পারবেন।,৩. নকশাদার শোবার ঘর,এ ঘরের দিকে ভালোভাবে তাকিয়ে দেখুন। প্রতিটি স্তরের উপাদানের দিকে চোখ বুলান। সবখানেই আপনার চোখে পড়বে নকশা—ডোরাকাটা, ফুলেল, জ্যামিতিক। একই নকশা ঘুরেফিরে বারবার এসেছে। এ রকম ঘরে গোলাপি আর হলুদ—এই দুই রঙের আধিপত্য চলে। এসবের সঙ্গে বেতের তৈরি আসবাব বেশ মানানসই। কেননা, সেটা প্রাকৃতিক আর সেখানেও নকশা লক্ষণীয়। কেবল একটা সাদা ল্যাম্পশেড আর ছোট্ট একটা অ্যালার্ম ঘড়ি এই ছন্দ ভেঙে দেয়। তবে এমন আবহে কেবল এক-দুটি রং বা এমন উপাদান রাখবেন, সেগুলো বাকি সবকিছুর সঙ্গে কিঞ্চিৎ বেসামাল, এর বেশি নয়।,৪. নীলাভ শোবার ঘর,শোবার ঘরটা আপনি যদি নীলাভ রাখতে চান, তাহলে সিলিং আর দেয়াল অবশ্যই সাদা রাখুন। বালিশ, কম্বল—সবকিছুর ভেতরেই নীলের সমন্বয় রাখুন। আর সিলিং ফ্যানে কালো রং লেপ্টে দিলেই বদলে যাবে চেহারা। এ আবহে প্রাণের সঞ্চার করবে একটা সবুজ গাছ।,৫. খেয়ালি শোবার ঘর,সব নিয়মকানুনকে বুড়ো আঙুল দেখিয়ে নিজের তোলা কয়েকটা ওয়াইল্ডলাইফ ছবি ঝুলিয়ে দিতে পারেন মাথার কাছে। বালিশের ওয়্যার, বিছানার চাদর—এসবে থাকতে পারে বুনো একটা ভাব। হয়তো থাকল হরিণের পাল, প্রজাপতি বা নাম না জানা কোনো বুনো ফুল। এর সঙ্গে আপনি ‘অদ্ভুত’ চেহারার একটা ছোট তাক ঝুলিয়ে তার ওপর কিছু গাছ, পুতুল, খেলনা বা হাতে বানানো কিছু রেখে দিতে পারেন পাশাপাশি। "
ভাদ্রে কেন কাপড় রোদে দেবেন?,"পোশাকের সবচেয়ে বেশি ক্ষতি করে বর্ষা বা টানা বৃষ্টি, জানালেন গভর্নমেন্ট কলেজ অব হিউম্যান সায়েন্সের (সাবেক গার্হস্থ্য অর্থনীতি কলেজ) বস্ত্র পরিচ্ছদ ও বয়নশিল্প বিভাগের প্রভাষক তহুরা তাসলিমা। এ সময় বাতাসে আর্দ্রতা থাকে বেশি। স্যাঁতসেঁতে আবহাওয়া পোশাকের ক্ষতি করে। শখের শাড়ি হোক বা পছন্দের সালোয়ার-কামিজ, সামান্য রোদ না পাওয়ার কারণে নষ্ট হয়ে যেতে পারে। তাই শরতের শুরুতে অর্থাৎ, এ সময় পোশাক রোদে মেলে দিন। ভাদ্রের রোদে প্রবল তাপ থাকে। আলমারিতে অনেক দিন আটকে থাকা কাপড় শুকাতে দেওয়ার এখনই সময়।,সিনথেটিক উপকরণে ফাঙ্গাস জন্মায় না বলে জানান তহুরা তাসলিমা। সিল্ক, সুতি বা তসর অনেক দিন নাড়াচাড়া না করলে তন্তুর গায়ে জীবাণু জন্মায়। সিল্কের গায়ে সবচেয়ে দ্রুত লাগে একধরনের ছোট পোকা, নাম সিলভার ফিশ। কারণ, সিল্কের তন্তুর মধ্যে থাকে প্রাণিজ আমিষ। এ ধরনের পোকার প্রিয় খাবার এই প্রাণিজ আমিষ। সূর্যের তাপে এই জীবাণু ও পোকা মারা যায়, দীর্ঘদিন ভালো থাকে কাপড়।,বাড়ির ছাদে বা বারান্দায় মাদুর বা কাপড় বিছিয়ে আলমারিতে অনেক দিন আটকে থাকা কাপড় রোদে দিন। কাপড়ের ভাঁজ খুলে এপিঠ–ওপিঠ করে ঘণ্টা দুয়েক রোদে দিলেই হবে। একই ভাঁজে দীর্ঘদিন শাড়ি বা পোশাক রাখা ঠিক নয়। ,শাড়ি বা পোশাক নষ্ট হয়ে যায়। মাঝে মাঝে রোদে শুকিয়ে ভাঁজ পাল্টে রাখুন, এতে শাড়ি ভালো থাকবে। জামদানি বা মসলিন শাড়ি সরাসরি রোদে না দিয়ে কিছুটা ছায়াযুক্ত জায়গায় শুকাতে হবে। অথবা শাড়ির ওপর একটা পাতলা সুতি কাপড় দিয়ে শুকাতে হবে।,রোদ থেকে এনেই আলমারিতে তুলে রাখা যাবে না। কাপড় কিছুক্ষণ ফ্যানের বাতাসে রাখতে হবে। আলমারি ভালো করে শুকনা কাপড় দিয়ে মুছে নিন। রাখার পর ন্যাপথলিন বা নিমপাতা পরিষ্কার কাপড়ে মুড়ে আলমারিতে রেখে দিন। ভেজা কাপড় ভালোমতো রোদে না শুকিয়ে আলমারিতে ঢোকাবেন না। একবার কাপড়ে তিলা বা কালো দাগ পড়ে গেলে সেটা তোলাও কঠিন হয়ে পড়ে।"
বই রাখব কই,"বই রাখার জন্য আলাদা একটি ঘর অনেকের জন্যই বিলাসিতার শামিল। শোবার ঘরেই নাহয় বইয়ের জায়গা হোক। এ ঘরের এক কোণে বই রাখা ও পড়ার একটি ছোট জায়গা করে নেওয়াই যায়। একইভাবে বসার ঘরেও (লিভিং রুম) বই রাখা এবং পড়ার জায়গা করে নেওয়া যায়। রেডিয়েন্ট ইনস্টিটিউট অব ডিজাইন-এর প্রধান ও অন্দরসজ্জাবিদ গুলশান নাসরীন চৌধুরী জানালেন, চেয়ার-টেবিলের বাইরে মেঝেতে শতরঞ্জি কিংবা ম্যাট্রেস বিছিয়ে বই পড়ার আয়োজন হতে পারে। সেখানে ছড়ানো থাকতে পারে কুশন, এক পাশে কিছু বই। গদিওয়ালা সোফা কিংবা দেয়ালঘেঁষা ডিভানেও আয়েশি ভঙ্গিতে বই পড়া যেতে পারে। বারান্দা না রেখে ঘরেই যদি গ্রিল দেওয়া থাকে (বারান্দাটাই যেখানে ঘর), সেখানেও খোলামেলা, প্রাণবন্ত পরিবেশেও মেঝেতে কিছু বিছিয়ে বই পড়া যায়।,দেয়ালেই হতে পারে বইয়ের তাক। দেয়ালজুড়ে টানা তাক দিয়ে হতে পারে বই রাখার ব্যবস্থা। তাকের আকার-আকৃতিতেও দেওয়া যেতে পারে সৃজনশীলতার পরিচয়। তাক হতে পারে চক্রাকার, বর্গাকার কিংবা ষড়ভুজাকার। দেওয়া যেতে পারে ফুল, পাতা, গাছের আকৃতি; আবার কোনো অক্ষরের আকৃতিতেও হতে পারে তাক। একটা গাছের বিভিন্ন পাতায় বইগুলো সাজানো, এমনটাও হতে পারে বইয়ের তাকের থিম। আলাদা আলাদা বর্গাকার ফ্রেমও হতে পারে বইয়ের তাক। মেঝে থেকে প্রথম ৫ ফুট বাদ দিয়ে শুরু হোক বইয়ের তাক, পৌঁছতে পারে ছাদ পর্যন্ত। দেয়ালে থাকতে পারে পেইন্টিং, আরও থাকতে পারে ডিজিটাল মাধ্যমে বই পড়ার বড় স্ক্রিন (টেলিভিশন স্ক্রিন)।,পুরো ঘরটাই আলোকিত করতে পারেন, আবার চাইলে ঘরের যে জায়গায় বসে বই পড়া হবে, সেখানে লাগিয়ে নিতে পারেন উজ্জ্বল স্পটলাইট। প্রয়োজনে ঘরের বাকি সব বাতি নিভিয়ে কেবল এটিই জ্বালাতে পারেন, পড়ার জায়গা ছাড়া বাকিটা থাকল আলোছায়া। ঝোলানো আলোর উৎস প্রয়োজনমাফিক টেনে নামিয়ে বা ঠেলে উঠিয়ে নেওয়া যাবে, এ রকমও হতে পারে। কতটুকু অংশে আলো ফেলতে চান, বাতি কেনার সময়ই ঠিক করে নিন। সাউন্ড সিস্টেমের সাহায্যে পছন্দের অডিও ক্লিপ শোনার ব্যবস্থাও থাকতে পারে।,বেঙ্গল বই-এর জ্যেষ্ঠ নির্বাহী আলিফা তাবাসসুম জানালেন, যেখানে বই পড়া হবে, সেখানকার দৃশ্যপট হোক সুন্দর। আলো-হাওয়া আসে, এমন জায়গা বেছে নেওয়াই ভালো। কাছেই সাজানো থাকুক সব বই, বিষয়ভিত্তিক ভাগ করে সাজানো থাকলে ভালো হয়। কিছু গাছও থাকুক সেই ঘরে।"
বাংলাদেশের আরও অসংখ্য পণ্য জিআই স্বীকৃতি পাওয়ার যোগ্য,"‘রংপুরের শতরঞ্জি’র প্রতিষ্ঠাতা শফিকুল আলম সেলিমের এক-দুবার নয়, ‘জেলে থাকার সুযোগ হয়েছে’ সাতবার! তিনি নাকি ভালো ছাত্র ছিলেন না। ছাত্র আন্দোলন করে বেড়াতেন। জেলে থেকেই নাকি কাজ শিখেছিলেন। আর স্বপ্ন দেখাটা তাঁর স্বভাবের মধ্যেই ছিল। তাই কিছু করে খাওয়ার তাগিদ থেকেই রংপুরের বিখ্যাত শতরঞ্জির দোকান দিয়েছিলেন। আজ সেই প্রতিষ্ঠান দেশের গণ্ডি পেরিয়ে বিশ্বের ৭০টিরও বেশি দেশে প্রশংসা কুড়াচ্ছে। সম্প্রতি পেয়েছে জিওগ্রাফিক্যাল আইডেন্টিফিকেশনের (জিআই) স্বীকৃতি। সেটি উদ্‌যাপন করতে গত ২৯ আগস্ট এক ছাদের নিচে মিলিত হয়েছিলেন দেশের শিল্প-সংস্কৃতির একঝাঁক চেনা মুখ ও গণমাধ্যমকর্মী।"
"জামদানি, মসলিন, ইলিশের পর এবার ‘রংপুরের শতরঞ্জি’","রংপুরের নিসবেতগঞ্জে পাট দিয়ে শতরঞ্জি বুনত কয়েকটি পরিবার। তবে বিশেষ কোনো চাহিদা না থাকায় ধীরে ধীরে নাই হয়ে যাচ্ছিল এই শিল্প। নিজেদের অঞ্চলের ঐতিহ্য বাঁচিয়ে রাখতে এবং দেশে ও দেশের বাইরে শতরঞ্জিকে ছড়িয়ে দিতে উদ্যোগ নেন শফিকুল আলম সেলিম। তখনো যাঁরা শতরঞ্জি তৈরি করতেন, তাঁদের মাধ্যমে যাঁরা আগে থেকেই এ পেশার সঙ্গে জড়িত ছিলেন, তাঁদের একটা তালিকা করলেন শফিকুল। নানা কারণে পেশা বদল করে ফেলেছিলেন কারিগরেরা। শতরঞ্জি তৈরিতে আগ্রহী সবাইকে জড়ো করে প্রশিক্ষণ দেওয়া শুরু করেন শফিকুল। তাঁদের শতরঞ্জি তৈরিতে উৎসাহ দেন। জানান, বিক্রির ব্যবস্থা তিনি করবেন। এভাবেই মৌলিক কারুপণ্য রংপুর লিমিটেডের হাত ধরে ১৯৯১ সালে পথচলা শুরু করে ‘রংপুরের শতরঞ্জি’।,১৯৯৪ সালে রংপুরের শতরঞ্জিকে ঢাকায় নিয়ে আসেন শফিকুল আলম সেলিম। কিন্তু ঢাকায় আসার পরও শতরঞ্জির জনপ্রিয়তা তেমনভাবে বাড়ছিল না। এর একটা অন্যতম কারণ, অ্যালার্জি। শতরঞ্জি তৈরির মূল উপকরণ ছিল পাট। শতরঞ্জির মধ্যে থাকা পাটের ক্ষুদ্র ক্ষুদ্র আঁশে অনেকের অ্যালার্জি হচ্ছিল। বিষয়টি আমলে নেন শফিকুল আলম। পাট গবেষণাকেন্দ্রে গিয়ে পাটকে কীভাবে ‘প্রক্রিয়াজাত’ করে ব্যবহার করবেন, আঁশের সমস্যা কমিয়ে আনবেন, সেই বিষয়ে পরামর্শ নেন। নিজেদের কর্মীদেরও সেভাবে প্রশিক্ষণ দেন। ১৯৯৫ সালে পাট ছাড়াও সুতি, উলের সুতা, অ্যাক্রিলিক সুতা—এ রকম নানা বিষয় দিয়ে নকশাদার শতরঞ্জি তৈরি শুরু করেন। এরপর রঙিন নকশাদার শতরঞ্জির প্রদর্শনী করেন ১৯৯৬ সালে। কয়েকটি প্রদর্শনীর পর শতরঞ্জির প্রচার আর প্রসার বাড়ে। দেশের বাইরে থেকেও ফরমাশ আসতে শুরু করে। ২০০০ সালে জার্মানির একটি মেলা থেকে আমন্ত্রণ পায় রংপুরের শতরঞ্জি। এরপরই বিভিন্ন দেশে কদর বাড়ে রংপুরের শতরঞ্জির। ২০২২ সালে এসে বিশ্বের ৭০টি দেশে এখন রপ্তানি হচ্ছে রংপুরের শতরঞ্জি।,রংপুরের ঐতিহ্যবাহী এই শতরঞ্জি পেল ভৌগোলিক নির্দেশক বা জিআইএর স্বীকৃতি। এ সম্পর্কে শফিকুল আলমের ছোট ভাই সাইফুর রহমান লেলিন বলেন, এর আগে বাংলাদেশের জামদানি, মসলিন, ইলিশ মাছ—এগুলো এই স্বীকৃতি পেয়েছে। এই স্বীকৃতি দেওয়ার আগে পণ্যটি আর্থসামাজিক পরিবর্তনে কেমন ভূমিকা রাখছে, ভৌগোলিক বা পরিবেশগত প্রভাব, আন্তর্জাতিকভাবে কতটা সুনাম অর্জন করতে পারছে—এগুলো বিবেচনায় নেওয়া হয়।,সোমবার ধানমন্ডিতে নিজেদের শাখায় একটি বিশেষ আয়োজনের মধ্য দিয়ে এই আন্তর্জাতিক স্বীকৃতি উদ্‌যাপন করে রংপুরের শতরঞ্জি। পুরোনো শাখাটিকে নতুনভাবে সাজিয়েছেন তাঁরা। শতরঞ্জির পাশাপাশি কচুরিপানা, খড়, তামা, লোহা—এ রকম দেশি উপাদানে তৈরি বিভিন্ন পণ্য নিয়েও কাজ শুরু করবেন তাঁরা।"
কেমন হবে বারান্দার আসবাব?,"বারান্দায় গাছপালা তো থাকবেই, তবে তার সঙ্গে যদি থাকে একটু আয়েশ করে বসার আয়োজন, তাহলে কেমন হবে, বলেন তো? হাসছেন নিশ্চয়ই। ঢাকা শহরের বেশির ভাগ ফ্ল্যাটের ছোট বারান্দায় যেখানে নড়াচড়াই কষ্টকর, সেখানে আবার আলাদা আসবাব! হ্যাঁ, একটুখানি বুদ্ধি খাটালে ছোট্ট বারান্দাতেও রাখতে পারবেন আসবাব। করতে পারেন বসার আয়োজন।,সবার বাসাতেই এখন কমবেশি বাড়তি কুশন বা গদি থাকে। বারান্দার আয়তন যেমনই হোক না কেন, একটু আয়েশ করে সময় কাটানোর জন্য মেঝেতে বিছিয়ে নিতে পারেন এমন বড় কুশন বা গদি। যখন বারান্দা অন্য কোনো কাজে ব্যবহার করবেন, তখন কুশন উঠিয়ে রাখুন। বারান্দার এক দিকে মাটির চাঁড়িতে পানি দিয়ে কিছু গাছ বা লতাপাতা রেখে দিলে পরিপূর্ণ হবে বারান্দার সাজ।,একটু পুরোনো দিনের বাসার বারান্দায় হোগলাপাতা, বেত বা বাঁশের তৈরি মোড়া ব্যবহার করতে পারেন। এ ধরনের আসবাব যাতে বারান্দায় বৃষ্টির ছাটে ভিজে না যায়, সেদিকে বিশেষ খেয়াল রাখতে হবে। বৃষ্টির পানিতে নষ্ট হয়ে যাওয়ার ভয়ে অনেকেই বারান্দায় প্লাস্টিকের আসবাব ব্যবহার করতে চান, যা বারান্দার সৌন্দর্য নষ্ট করে। বারান্দা ঘিরে থাকা সবুজ গাছগাছালির সঙ্গে প্লাস্টিকের আসবাব একেবারেই বেমানান।,বারান্দা যদি বেশি ছোট হয়, তাহলে ছোট গোলাকার কাচের টেবিল রাখুন। ছোট ছোট টি–পট, ফুলদানি আর কলম-ডায়েরি দিয়ে সাজিয়ে রাখা টেবিলেই জমে উঠতে পারে বিকেলের চায়ের আয়োজন। একটু যদি লেখালেখি বা গান শোনার অভ্যাস থাকে, তাহলে তো কথাই নেই।,গাছপালা তো থাকবেই, তার সঙ্গে খুব সামান্য আয়োজনে সাজানো বারান্দা আপনাকে দেবে একটু নিশ্বাসের জোগান।"
কাচের বয়ামে বাগানে,"বোতলবাগানের মাধ্যমে অন্দরসজ্জআয় আনা যায় ভিন্নতা,বছর কয় আগে ‘নকশা’র ফটোশুটের কাজে যাওয়া হয়েছিল রূপবিশেষজ্ঞ রাহিমা সুলতানার বাসায়। নানা রকম গাছের পাশাপাশি জারের ভেতরে বানানো বাগানটি তখন নজর কেড়েছিল বেশ। সেবারই বোতলবাগানের নাম শুনি প্রথম। নানা রকম পট প্ল্যান্টের ব্যবহার তো কয়েক বছর ধরেই দেখা যাচ্ছে। ঘরের ভেতর গাছ রাখার এ–ও আরেক নতুন ধরন। এই প্রক্রিয়ায় একটা বোতল বা জারে কখনো এক প্রজাতির গাছ, কখনো আবার ভিন্ন প্রজাতির গাছ একই সঙ্গে লাগানো হয়। ,গাছ লাগানোর জন্য রাহিমা সুলতানা কিনে এনেছিলেন কাচের ছোট অ্যাকোরিয়াম বা জার। বোতলের ভেতর নিচের দিকে মাটি ভরে বিভিন্ন প্রজাতির ফার্নজাতীয় গাছ দিয়ে এই বোতলবাগান তৈরি করেছেন তিনি। অনেকটা শখের বসেই তখন কাজটি করেন। বলছিলেন, এ ধরনের ইনডোর প্ল্যান্টসের সুবিধা হলো, এগুলো আলাদা করে রোদে দেওয়া লাগে না। আর মাটি শুকিয়ে এলে হালকা পানির স্প্রে করলেই চলে। বোতলবাগানের মাটি ভালো রাখতে চা–পাতা ব্যবহারের পরামর্শ দেন রাহিমা সুলতানা। চা বানানোর পর যে পাতাটুকু থাকে, তা জমিয়ে রাখুন। ২ টেবিল চামচ পরিমাণ জমে গেলে গাছের মাটিতে ছড়িয়ে দিন। এতে করে ছয় মাস পর্যন্ত গাছের মাটি ভালো থাকবে।,ইদানীং বোতলবাগানের ধারণাটি বেশ জনপ্রিয়তা পেয়েছে। বাণিজ্যিকভাবেই জারের গাছ নিয়ে কাজ করছে অনেক প্রতিষ্ঠান। আসবাবের দোকান ‘বহু’তে পাওয়া যাচ্ছে এমন বোতলবাগান বা বোতলের গাছ। জানা গেল, আ ‘লোর নামের একটি প্রতিষ্ঠান এই গাছগুলো তৈরি করে। আ ‘লোরের ল্যান্ডস্কেপ ডিজাইনার নাদিয়া হোসেন বলছিলেন, সাধারণত দুই নিয়মে তৈরি হয় এই বোতলবাগান। এক ধরন হচ্ছে, ঢাকনাসহ, আরেক ধরনে থাকছে ঢাকনাবিহীন। খোলা জার বা বোতলে রাখতে পারেন ক্যাকটাসজাতীয় উদ্ভিদ। ঢাকনাসহ জারে থাকতে পারে স্যাঁতস্যেঁতে আবহাওয়া উপযোগী গাছ। ,এ ধরনের গাছের বড় সুবিধা হলো, রোদে দেওয়া লাগে না। গাছের মাটি শুকিয়ে এলে হালকা পানি দিলেই চলবে। নাদিয়া হোসেন বললেন, এই গাছের মাটি তৈরিতে কয়লা, পাথর, বালু, গাছের ছাল, নারকেল খোসার গুঁড়া ব্যবহার করা হয়। এসব থেকেই মাটি তার প্রয়োজনীয় পুষ্টি পায়। তবে খুব বেশি সূর্যের আলো আসে বা সরাসরি সূর্যালোকে এই গাছ না রাখাই ভালো। ঢাকনাযুক্ত বোতলে গাছ রাখলে অবশ্যই ঘরের যে জায়গায় লাইট আছে, সেখান থেকে দূরে রাখুন। ঢাকনা দেওয়া জারের ভেতরটা বেশি ঘেমে গেলে অবশ্যই জারের মুখ খুলে দিন।,১৯৬০ সালে যুক্তরাজ্যের ডেভিড ল্যাটিমার ১০ গ্যালন সাইজের বোতলে এই বিশেষ পদ্ধতির বাগান তৈরি করেন। বাগানটি তৈরির পরপরই তিনি বোতলের মুখ বন্ধ করে দেন। ১৯৭০ সালে সামান্য পানি দেওয়ার জন্য মুখ খোলেন। ৬০ বছর পরও গাছটি সতেজ আছে। অবাক হচ্ছেন নিশ্চয়, কীভাবে গাছটি এত দিন এভাবে সতেজ আছে? ল্যাটিমার জানান, গাছের ঝরে পরা পাতা থেকে মাটির সারে থাকা ব্যাকটেরিয়া পুষ্টি পায়। আর গাছ থেকেই উৎপন্ন হয় অক্সিজেন। আবার ব্যাকটেরিয়া থেকে নির্গত শ্বাসের কার্বন ডাই–অক্সাইড থেকে গাছ নিজের খাবার বানায়। সব মিলিয়ে এই প্রাকৃতিক ইকোসিস্টেমের টিকে থাকে এই বোতলবাগান।"
কোন ঘরে কেমন চাদর মানানসই,"ঘর সাজিয়ে–গুছিয়ে রাখতে বিছানার চাদরের জুড়ি নেই। যেমনটি বলছিলেন স্টুডিও বিবিয়ানার হেড অব ডিজাইনার লিপি খন্দকার—‘শোবার ঘরে ঢুকে প্রথমে যে জিনিস চোখে পড়ে, সেটি বিছানার চাদর। বিছানার চাদরটি তাই হওয়া চাই রুচিসম্মত।’,আর এই চাদর নির্বাচনে গুরুত্বপূর্ণ ভূমিকা পালন করে পর্দার রং, আসবাবের ধরন কিংবা বিছানার আয়তন। আপনার ঘর যদি হয় ছোট বা ঘরে যদি আসবাব খুব বেশি থাকে, তাহলে ঘরটি একটু প্রশস্ত দেখানোর জন্য ছিমছাম, হালকা রঙের চাদর ব্যবহার করতে পারেন। হালকা রঙের চাদরে ঘর প্রশস্ত ও ছিমছাম দেখাবে। মাঝারি ধরনের ঘরের জন্য মোটিফ আছে, এমন চাদর ব্যবহার করা যায়। এ ক্ষেত্রে জ্যামিতিক মোটিফগুলো বেশ মানিয়ে যায়। আবার বেশি প্রশস্ত ঘরের জন্য বড় বড় মোটিফের চাদর উপযুক্ত। কারণ, ছোট মোটিফ বা হালকা রং প্রশস্ত ঘরে হারিয়ে যাওয়ার আশঙ্কা থাকে। তখন আবার ঘর খালি খালি লাগতে পারে। তাই বড় ঘরে বড় ডিজাইন ও গাঢ় রঙের চাদর বেশি মানানসই।,বড় ও মাঝারি ঘরের জন্য ক্যাটওয়াক কিংবা এপ্লিকের চাদর বাছাই করতে পারেন। কিন্তু ছোট ঘরে হালকা ব্লক কিংবা প্রিন্টের চাদর বেশি ভালো মানাবে। এগুলো হলো চাদর নিয়ে খুব সাধারণ কিছু পরামর্শ। কিন্তু ডিজাইনাররা সবকিছুই একটু গভীরভাবে ভাবতে পছন্দ করেন। সেই ভাবনা থেকে ডিজাইনার লিপি খন্দকার বলেন, ‘বিছানার চাদর ঘরের সৌন্দর্যের যেহেতু খুব গুরুত্বপূর্ণ একটি অংশ, তাই এটি শুধু ঘরের মাপের ওপর নির্ভর করে বাছাই করা যায় না। বিছানার চাদর নির্বাচনে প্রথমেই মাথায় রাখতে হয় ঘরের আসবাবের ধরন। আসবাব যদি কাঠের রং কিংবা বার্নিশ রঙের হয়, তাহলে যেকোনো রঙের চাদর ব্যবহার করা যাবে, তবে আসবাব যদি কালো বা সাদা হয়, তাহলে অবশ্যই মানানসই রং ও প্যাটার্নের চাদর বাছাই করতে হবে।’ এরপরই তিনি গুরুত্ব দিয়েছেন দেয়ালের রংকে। তিনি বলেন, ‘অবশ্য অফহোয়াইট রঙের দেয়ালের সঙ্গে যেকোনো চাদরই যাবে, কিন্তু রংটা যদি একটু ভিন্ন হয়, তাহলে অবশ্যই চাদরের ব্যাপারে একটু ভেবে নিতে হবে।’,ঘরের পর্দা বাছাইকে বেশ গুরুত্ব দিয়েছেন তিনি—‘চাদর ও পর্দা একে অন্যের পরিপূরক। এ দুইয়ের মধ্যে রঙের এবং ধরনের অবশ্যই সামঞ্জস্য থাকতে হবে।’ উদাহরণ দিয়ে বলেছেন, ‘চাদর যদি হয় লাল আর পর্দা নীল, কখনোই সেটা মানানসই হবে না। চাদর লাল হলে পর্দায় লালের সঙ্গে অফহোয়াইট বা ব্রাউন রঙের মিশ্রণ মানানসই হবে।’,ডিজাইনারের মতে, যেকোনো বাসার একটি নির্দিষ্ট থিম থাকা উচিত। তাহলে বাসা গোছাতে সুবিধা হয়। যেমন কেউ পছন্দ করেন একটু দেশি জিনিস দিয়ে ঘর সাজাতে, আবার কেউ চান ঘরে একটা ছিমছাম ওয়েস্টার্ন ভাব। কেউ আবার একটু ক্র্যাফটসের জিনিস রাখতে বেশি পছন্দ করেন। একটু ক্র্যাফটস প্যাটার্নের থিমের সঙ্গে অবশ্য প্যাচের চাদর খুব যায়।,নিউমার্কেট থেকে শুরু করে আড়ং কিংবা অনলাইন শপগুলোতে চাদরের ধরন ও ডিজাইনে ভিন্নতা এসেছে। অনেকে ঘরের পর্দার সঙ্গে মিলিয়ে চাদর ব্যবহার করতে পছন্দ করেন। সেই ভাবনা থেকেই কিছু অনলাইন শপ পর্দার সঙ্গে মিলিয়ে বিছানার চাদর তৈরি করছে। বাজারে ৩০০ থেকে শুরু করে ১০–১২ হাজার টাকায় এই চাদরগুলো পাওয়া যাবে।"
কাগজের রঙিন বাক্স,"টুকটাক প্রয়োজনীয় জিনিস গুছিয়ে রাখার জন্য খুব সহজেই বানিয়ে নিতে পারেন স্টোর বক্স বা অর্গানাইজার বক্স। ঘরে থাকা সাধারণ কিছু উপকরণ দিয়েই এটি বানানো সম্ভব। বানিয়ে দেখালেন রাইবা তাজরীদ,উপকরণ: যেকোনো কাগজের বাক্স (কার্টন), কাপড়, সাদা কাগজ, স্কেল, কাঁচি, অ্যান্টিকাটার, আঠা, কলম, লেস।,বাক্সের ঢাকনার অংশটা কেটে নিন।,এবার আঠা দিয়ে বাক্সটির চারদিকে কাপড় আটকে দিন। ,কাপড়ের বাড়তি অংশটি আঠা দিয়ে বাক্সের ভেতরের দিকে লাগিয়ে দিন। এ ক্ষেত্রে আঠা বাক্সে না লাগিয়ে কাপড়ে লাগালে সুবিধা হবে।,বাক্সের মাপ অনুযায়ী সাদা কাগজগুলো কেটে নিন। ,কাগজগুলো বাক্সের ভেতরের অংশে আঠা দিয়ে লাগিয়ে দিন। প্রথমে চার দেয়ালে, তারপর নিচের অংশে লাগাতে হবে।,বাক্সের যে অংশটি নিচে থাকবে, সেটার মাপ অনুযায়ী মোটা কাগজ কেটে কাপড়ে মুড়ে নিন। বাক্সের নিচের অংশে আঠার সাহায্যে লাগিয়ে দিন। চাইলে এ ধাপটি বাদও দিতে পারেন।,বাক্সটিকে এখন নিজের মতো করে সাজিয়ে নিতে পারেন। এখানে দুই ধরনের লেস ব্যবহার করা হয়েছে। লেস বসানোর জন্য সাধারণ আঠা ব্যবহার করতে পারেন। তবে দ্রুত কাজ শেষ করতে চাইলে গ্লু গান ব্যবহার করুন।"
রঙিন ওয়াল হ্যাঙ্গিং,"বাড়িতে বানিয়ে ফেলতে পারেন ওয়াল হ্যাংগিং,একসময় খুব জনপ্রিয় ছিল ওয়াল হ্যাঙ্গিং। আবারও ফিরে আসছে সেই ধারা। চাইলে আপনিও সহজেই তৈরি করে ফেলতে পারেন গৃহসজ্জার এই চমৎকার অনুষঙ্গ। লাগবে রঙিন কাপড় আর হাতের কাছে পরে থাকা কিছু উপকরণ। বানিয়ে দেখালেন রাইবা তাজরীদ।,উপকরণ: তিন আকারের তিনটি সেলাই ফ্রেম। ফ্রেমগুলোর আকার হবে ১০, ৮ ও ৪ ইঞ্চি। আরও লাগবে কিছু রঙিন কাপড়, সুতা, রুদ্রাক্ষ, কাঠের পুঁতি, কাঁচি, আঠা।,কাঠের ফ্রেমগুলো প্রথমে সুতি বা নরম কাপড় দিয়ে পেঁচিয়ে নিতে হবে। সৌন্দর্য বৃদ্ধির পাশাপাশি এই প্রক্রিয়া ফ্রেমের স্থায়িত্ব বৃদ্ধি করে।,এরপর পছন্দমতো সুতি কাপড় ফ্রেমের সঙ্গে টান টান করে আটকে নিতে হবে। এ ক্ষেত্রে কাপড়গুলো রঙিন এবং প্রিন্টের হলে ভালো হয়। তিনটি ফ্রেমে ভিন্ন ভিন্ন তিনটি কাপড় লাগিয়ে নিন। এবার ফ্রেমগুলোর পেছনের দিকে যে বাড়তি কাপড় আছে, আধা ইঞ্চি রেখে বাকিটা কেটে বাদ দিন।,ফ্রেমের পেছনের সেই আধা ইঞ্চি কাপড় আঠার সাহায্যে ফ্রেমের সঙ্গে জুড়ে দিন।,একদম ছোট ফ্রেমটির নিচের দিকে পছন্দমতো কিছু লাগিয়ে নিতে পারেন। এখানে রুদ্রাক্ষ আর কাঠের পুঁতি সুতার সাহায্যে লাগিয়ে নেওয়া হয়েছে।,মোটা সুতার সহায়তায় ফ্রেমগুলো একটি অপরটির সঙ্গে আটকে নিন। এ ক্ষেত্রে বড় থেকে ছোট সাজিয়ে নিন। ফ্রেমগুলোর মাঝের দূরত্ব যেন সমান হয়।"
এই গরমে বয়োবৃদ্ধদের ঘর কী করে আরামদায়ক রাখবেন,"একে তো অসহনীয় গরম, তার ওপর আবার শুরু হয়েছে লোডশেডিং। পরিবারের বয়োবৃদ্ধ মানুষগুলো সাধারণত ঘরেই দিনের অনেকটা সময় কাটিয়ে থাকেন। এই আবহাওয়ায় তাঁদের ঘরের পরিবেশ যাতে আরামদায়ক হয়, সেই দিকে একটু বিশেষ খেয়াল দিতে হবে।,অন্দরসজ্জাবিদ সাবিহা কুমু বলছিলেন, ‘গরমে এই সময়ে পরিবারের প্রবীণ সদস্যদের ঘর একটু খোলামেলা রাখাই ভালো। অর্থাৎ ঘরে বেশি আসবাব ও অন্য জিনিসপত্র না রাখাই ভালো। এতে করে ঘরে তাঁদের চলাফেরার সুবিধা হবে। ঘরে আসবাবগুলো রাখার সময় খেয়াল রাখবেন তা যেন আরামদায়ক এবং স্বাচ্ছন্দ্যে ব্যবহার উপযোগী হয়।’, সে ক্ষেত্রে ঘরের এক দিকের দেয়ালজুড়ে বানিয়ে নিতে পারেন কেবিনেট আলমারি। ঘরে বড় কেবিনেট আলমারি থাকলে সেখানেই তাঁরা তাঁদের প্রয়োজনীয় জিনিসগুলো সাজিয়ে রাখতে পারবেন। এতে ঘর কিছুটা ফাঁকা থাকবে। জিনিসপত্র রাখার জন্য আলাদা আসবাবের প্রয়োজন হবে না। যদি দেয়ালজুড়ে আসবাব বানানো সম্ভব না হয়, তাহলে ছোট ছোট বাক্স বানিয়ে সেখানে জিনিস রাখার ব্যবস্থা করতে পারেন। যত কম জিনিস ঘরে রাখা যাবে, ঘর তত বেশি প্রশান্তির জায়গা হয়ে উঠবে।,বয়োবৃদ্ধদের ঘরের খাট–জানালার সামনে রাখা ভালো। খুব বেশি গরম পড়লে বিছানার কাছে খোলা জানালা থাকলে তা কিছুটা হলেও শান্তি দেবে। ঘরে যাতে সাবলীলভাবে বাতাস ঢুকতে পারে, সে জন্যও জানালা খোলা রাখা জরুরি। তবে দিনের বেলায় ঘরে কড়া রোদ ঢোকে এমন জানালায় পর্দা টেনে রাখতে হবে।,এই গরমে বাড়ির বয়স্ক সদস্যদের বাইরে বের না করাই ভালো। এই সময় অবসর কাটানোর জন্য ঘরে বই পড়ার আয়োজন রাখা যেতে পারে। ঘরে রাখতে পারেন বইয়ের তাক কাম টেবিল। চাইলে ঘরে কিছু শৌখিন আসবাবও জুড়ে দিতে পারেন। এই যেমন রাখতে পারেন বসার জন্য বেঞ্চ। থাকতে পারে ল্যাম্পশেড বা স্পটলাইটের ব্যবস্থা। এই ধরনের আলোর আয়োজন ঘরের পরিবেশ ঠান্ডা রাখে। গান মনকে অনেক প্রশান্ত করে। তাই ঘরে থাকতে পারে সাউন্ড সিস্টেমের ব্যবস্থা।,গরমের সময় পর্দা আর বিছানার চাদর সাদা বা চাপা-সাদা রঙের হলে ভালো। এ দুটি রং শুধু চোখের নয়, মনেরও প্রশান্তি আনে।"
বাথরুম কীভাবে ঝকঝকে রাখবেন?,"প্রতিদিনের ব্যবহারে দ্রুত অপরিচ্ছন্ন হয়ে পড়ে বাথরুম। বাথরুমের সৌন্দর্য তো নষ্ট হয়ই, তার সঙ্গে বাসা বাঁধে নানা ধরনের রোগজীবাণু। তাই প্রতিদিনই বাথরুম পরিষ্কার করাটা জরুরি। গার্হস্থ্য অর্থনীতি মহাবিদ্যালয়ের গৃহব্যবস্থাপনা ও গৃহায়ণ বিভাগের সহযোগী অধ্যাপক সেলিনা আখতার বলছিলেন, বাথরুম পরিষ্কার রাখার প্রধান শর্ত হলো মেঝে পরিষ্কার রাখা। এ জন্য বাথরুমের মেঝে সব সময় শুকনো রাখতে হবে। মেঝে শুকনো রাখতে ব্যবহারের পর শুকনা কাপড় দিয়ে মেঝে মুছে রাখতে পারেন। বাথরুমে একধরনের স্যাঁতসেঁতে ভাব হয়। এ জন্য ভেতরে বাতাস চলাচলের ব্যবস্থা রাখুন। নিয়মিত ব্যবহারের ফলে প্যান বা কমোডে হলুদ দাগ পড়ে। সে ক্ষেত্রে সপ্তাহে এক দিন লিকুইড ক্লিনার প্যান বা কমোডে ছড়িয়ে দিন। এরপর কমোড হলে গোলাকৃতির ব্রাশ এবং প্যান হলে লম্বাকৃতির ব্রাশ দিয়ে ঘষে পরিষ্কার করে নিন।,স্নানঘরে কাঠের দরজা থাকলে পানিতে ভিজে দরজার নিচের কাঠের অংশটুকুতে পচন ধরে যায়। তাই দরজার নিচের দিকের তিন থেকে চার ফুট জায়গা প্লাস্টিকের পাতলা শিট দিয়ে মুড়ে দিতে পারেন। তাহলে দরজা আর নষ্ট হবে না। অনেক সময় দেখা যায়, বাথরুমের বেসিনে একধরনের হলুদ আবরণ পড়ে। পানি পড়ার কারণে এমনটা হয়। এ ক্ষেত্রে বেসিন পরিষ্কারের সময় গুঁড়া সাবানের সঙ্গে লিকুইড ক্লিনার মিশিয়ে দাগের ওপর ছড়িয়ে দিন। ১০ মিনিট রাখুন। এরপর দাঁত মাজার পুরোনো ব্রাশ দিয়ে ঘষে পরিষ্কার করুন। একই পদ্ধতিতে টাইলসের ফাঁকে ফাঁকে জমে থাকা ময়লাও দূর করতে পারেন।,বাথরুমের সাবানদানিতে সাবান জমতে জমতে একসময় সেগুলো শক্ত হয়ে যায়। সাবানদানি পানিতে ভিজিয়ে প্লাস্টিকের শক্ত মাজুনি দিয়ে ঘষে নিন। স্নানঘরের পাইপ দিয়ে যদি পোকামাকড় আসে, তাহলে প্রতিদিন রাতে সেই পাইপের ভেতর ফুটন্ত গরম পানি ঢেলে দিন।"
"গাছ দিয়ে ঘর সাজাচ্ছেন, এ বিষয়গুলো খেয়াল রাখুন","গাছ যে ঘরে শুধু সবুজের স্নিগ্ধতা আনে তা-ই নয়, পাশাপাশি গাছ ঘরের ভেতর অক্সিজেন সরবরাহ করে, ঘরকে ঠান্ডা রাখতে সাহায্য করে। তাই বাইরে তো বটেই, ঘরেও বেশি করে গাছ লাগান। আর বর্ষাকাল গাছ লাগানোর জন্য আদর্শ সময়। বৃষ্টি হওয়ায় এ সময় বাতাসে আর্দ্রতার পরিমাণ কমে যায়। ফলে গাছপালার শিকড়ও ডালপালা মেলতে পারে খুব সহজেই।, কেমন গাছ দিয়ে ঘর সাজাবেন? জানতে চাইলে স্থপতি সাঈদা ফজিলাতুন নাজ বলছিলেন, পাতা মোটা ও ছোট, এমন গাছ ঘরের ভেতর খুব ভালো থাকে। গাছ কেনার আগে ভালো করে জেনে নিন গাছটি ঘরের ভেতর রাখার উপযোগী কি না। মানিপ্ল্যান্ট, ফিলোডেনড্রন, পাম, ড্রেসিনা, পাতাবাহার—এসব গাছ ইনডোরে রাখার উপযোগী।,বিভিন্ন আকৃতির মাটির টব, গাছের ডাল ও পাতায় মোড়ানো টব, দড়ির টবে লাগাতে পারেন এসব গাছ। এতে পাথর, কলস ও কৃত্রিম ফুলও ব্যবহার করতে পারেন।,ঘরের গাছগুলোকে ভালো রাখার জন্য সপ্তাহে অন্তত এক দিন রোদে দিন। গাছগুলোকে কখনোই কড়া রোদে রাখবেন না। গাছে পানি দেওয়ার সময় খেয়াল রাখবেন, গোড়ায় যেন একসঙ্গে বেশি পানি না জমে। বিশেষ করে ইনডোর প্লান্টসের মাটি শুকিয়ে এলে তবেই গাছে পানি দিন। রোদে কখনোই গাছে পানি দেবেন না। আপনার ঘর যদি শীতাতপ নিয়ন্ত্রিত হয়, তবে ঘরে পানির গাছ (ড্রেসিনা, মানিপ্ল্যান্ট), পাম ছাড়া অন্য কোনো গাছ না রাখাই ভালো।,পোকামাকড়ের উপদ্রব দূর করার জন্য ইনডোর প্ল্যান্টসে মাসে একবার কীটনাশক স্প্রে করুন।,যেহেতু এ সময় ডেঙ্গুর প্রকোপ বাড়ে, তাই গাছে কখনোই পানি জমতে দেবেন না। ,গাছে ধুলা জমলে তুলি বা ব্রাশ দিয়ে পরিষ্কার করুন।"
অমিতাভদের ১৪১ কোটির বাংলোর অন্দর,
দেখে নিন শহীদ কাপুরদের বাড়ির অন্দর,
সোনায় মোড়া এমিরেটস প্যালেসে থাকার খরচ কত?,
ছবিতে ঘুরে আসুন হার্দিক পান্ডিয়ার বাড়ি থেকে ,
দেখে নিন প্রিয়াঙ্কাদের ১৮৪ কোটি টাকার বাড়ির অন্দর,
৫০০ কোটির প্রাসাদে প্রেমিককে নিয়ে ঘর বেঁধেছেন অ্যাডেল,"আপনি যদি ‘হু ইজ সাইমন কোনেকি’ লিখে গুগল করেন, তাহলে উত্তর আসবে ‘অ্যাডেল'স এক্স হাজবেন্ড’। যদিও সাইমন কোনেকি ড্রপ ফর ড্রপ নামে একটি প্রতিষ্ঠানের প্রধান নির্বাহী কর্মকর্তা (এই অলাভজনক, সেবামূলক প্রতিষ্ঠানটি বিশ্বের দরিদ্র দেশগুলোতে বিনা মূল্যে বিশুদ্ধ পানি সরবরাহ করে)। ব্রিটিশ সংগীত তারকা অ্যাডেলের ব্যাপারটাই এ রকম! তাঁর আশপাশে যা কিছু আছে, সবার ভেতর তিনি উজ্জ্বলতম নক্ষত্র।,২০১৮ সালে বিয়ের পর ২০২১ সালে বিচ্ছেদ। বিচ্ছেদের পর দীর্ঘ সময় লোকচক্ষুর আড়ালে থেকেছেন অ্যাডেল। মিডিয়ার সামনে আসেননি। মাসের পর মাস পাপারাজ্জিরা তাঁর বাড়ির সামনে দাঁড়িয়ে থেকেও দেখা পায়নি। তারপর যখন ফিরেছেন, নতুন এক অ্যাডেলের দেখা পেয়েছে ভক্ত আর অনুসারীরা। ২২ কেজি ওজন কমিয়ে সবার তাক লাগিয়ে দিয়েছিলেন। এবার কঠিন সময় পার করা অ্যাডেল খুঁজে পেয়েছেন নতুন ভালোবাসা। আর সেই ভালোবাসার নাম রিচ পল।,যদিও অর্থসম্পদের সঙ্গে ভালোবাসার বিশেষ সম্পর্ক নেই। তবু সম্পদের আলাপ একেবারে এড়িয়েও যাওয়া যায় না। নিজের চেয়ে ১৪ বছরের বড় সাইমন কোনেকিকে বিয়ে করেন অ্যাডেল। ২০০৮ সালে প্রথম স্ত্রীর সঙ্গে চার বছরের সংসারের ইতি টানেন সাইমন। ১০ বছর ধরে সাইমনের নামের পাশে বিশেষণ ছিল ‘ডিভোর্সি’। ,সাইমনের মোট সম্পদের পরিমাণ ২ মিলিয়ন ডলার বা ১৭ কোটি ৩৩ লাখ টাকা। অন্যদিকে অ্যাডেলের মোট সম্পদের পরিমাণ প্রায় ২ হাজার কোটি টাকা (২২৫ মিলিয়ন মার্কিন ডলার)। এদিকে ৪০ বছর বয়সী নতুন প্রেমিক রিচ পল পেশায় মার্কিন স্পোর্টস এজেন্ট। তিনি ক্লচ স্পোর্টস গ্রুপের প্রধান নির্বাহী কর্মকর্তা। বছরে ৩০ মিলিয়ন ডলার আয় করেন। তাঁর মোট সম্পদের পরিমাণ ১ হাজার ৪০ কোটি টাকা (১২০ মিলিয়ন ডলার)।,এক বছর ধরে রিচ পলের সঙ্গে প্রেম করছেন অ্যাডেল। প্রেমটা চাইলেই লুকিয়ে করতে পারতেন। কিন্তু কোনো লুকোছাপা রাখেননি। গুজব উঠেছে যে নতুন প্রেমিকের সঙ্গে বাগদান সেরে ফেলেছেন। এমনকি এ–ও শোনা যাচ্ছে, ৩৪ বছর বয়সী অ্যাডেল নাকি অন্তঃসত্ত্বা। ,এগুলো সত্যি না মিথ্যে, কে জানে! তবে এটুকু সত্য যে অ্যাডেল তাঁর নয়া প্রেমিককে নিয়ে নতুন বাড়িতে উঠেছেন। আর সেই খবর নিজেই ইনস্টাগ্রামে বেশ কয়েকটি ছবি দিয়ে ভাগ করে নিয়েছেন। সেটিকে অবশ্য বাড়ি না বলে প্রাসাদ বলাই সমীচীন। বাড়িটি যুক্তরাষ্ট্রের লস অ্যাঞ্জেলেসের ‘হলিউডপাড়ায়’। এই এলাকাজুড়েই থাকেন হলিউডের রথী–মহারথীরা। এই এলাকাতে অ্যাডেলের আরও তিনটি বাড়ি আছে। তবে এটিই সবচেয়ে দামি।,নতুন এ বাড়িটির মূল্য নাকি ১১০ মিলিয়ন ডলার। তবে অ্যাডেল সেটি কিনেছেন প্রায় অর্ধেক দামে, ৫৮ মিলিয়ন ডলার বা ৫০২ কোটি ৬০ লাখ টাকায়। আরও মজার ব্যাপার হলো, এই বাড়িটির সাবেক মালিক ৭৫ বছর বয়সী মার্কিন অভিনেতা, প্রযোজক ও পরিচালক সিলভেস্টার স্ট্যালন। ,৩ দশমিক ৫ একর জায়গাজুড়ে (১ লাখ ৫২ হাজার ৪৬০ বর্গফুট) এই বিশাল বাড়িতে আছে ১২টি বেডরুম ও ৯টি বাথরুম। এ ছাড়া রয়েছে সুবিশাল দুটি ড্রয়িংরুম। দুটি অফিসকক্ষ। অফিসকক্ষের সঙ্গে রয়েছে তিনটি লাগোয়া অপেক্ষাকক্ষ। সিনেমা দেখার জন্য রয়েছে একটি থিয়েটার। জিম আর স্পার জন্য দুটি আলাদা ঘর রয়েছে। রয়েছে বিশাল হাঁটার জায়গা, সুইমিংপুল আর বাগান। এখানেই অ্যাডেল আর রিচ পলের সুখের নীড়।"
অন্দরের গাছে কম পানি,"প্রকৃতির সান্নিধ্য পেতে বা মনের খোরাক জোগাতে ঘর, বারান্দা বা ছাদে আমরা গাছ লাগাই। কিন্তু শুধু লাগালেই তো হবে না, গাছগুলোকে টিকিয়ে রাখতে চাই প্রয়োজনীয় যত্নআত্তি। ভালোবেসে হয়তো গাছে একসঙ্গে অনেক পানি দিলেন বা প্রতিদিনই পানি দিচ্ছেন, কিন্তু ফলাফল আসছে বিপরীত। গাছ তো সতেজ হচ্ছেই না, উল্টো ডালপালা শুকিয়ে যাচ্ছে। এমন কেন হয়? ‘ইনডোর প্ল্যান্টের যত্নে সতর্ক ও সাবধানী হতে হবে। খুব বেশি পানি নয়, খুব বেশি আলোও নয়। আবার যেসব গাছ ছাদে লাগানো হয়, সেগুলোর পানিনিষ্কাশন ঠিকমতো হচ্ছে কি না, সেটা দেখাও জরুরি। আবার মৌসুমভেদে এর যত্নটাও হবে আলাদা—বর্ষায় এক রকম, শুষ্ক মৌসুমে আরেক রকম,’ বলছিলেন শেরে বাংলা কৃষি বিশ্ববিদ্যালয়ের উদ্যানতত্ত্ব বিভাগের অধ্যাপক এ এফ এম জামাল উদ্দিন।,ইনডোর প্ল্যান্টগুলো খুব স্পর্শকাতর। বেশি পানি বা আলোতে মরে যায় জানিয়ে ব্র্যাক নার্সারির বিক্রেতা মোহাম্মদ কাজল আহমেদ বলেন, ‘ভালোভাবে বাঁচতে তাদের দরকার পরিমিত পানি ও আলো। সাধারণত সপ্তাহে তিনবার এসব গাছে পানি দিলে ভালো।’,অন্দর উপযোগী গাছের মধ্যে পাতাবাহার অন্যতম। বিভিন্ন ধরনের পাতাবাহার রয়েছে—মানি প্ল্যান্ট, স্নেক প্ল্যান্ট, ড্রাসেনা, মনস্টেরা, এরিকা পাম, কলিয়াস, রাবার প্ল্যান্ট ইত্যাদি। আবার কিছু গাছ থেকে ফুল হয়—পিস লিলি, এনথুরিয়াম ইত্যাদি। অনেকে ঘরে অ্যালোভেরা রাখেন। এটি ঔষধি গাছ। ক্যাকটাসও অন্দরের শোভা বাড়ায়। অনেকে শখ করে জানালার গ্রিল বা বারান্দায় অর্কিড রাখেন। ছাদেও অর্কিড লাগানো হয়। কেউ কেউ ফার্ন–জাতীয় গাছ ঝুলিয়ে দেয় দেয়ালে। কেবল শোবার বা বসার ঘরে নয়, বাথরুমেও অনেকে গাছ রাখতে ভালোবাসেন। এ ক্ষেত্রে বেছে নেওয়া হয় আইভি লতা, স্পাইডার প্ল্যান্ট। অন্ধকার বা কম আলোতে এসব গাছের অসুবিধা হয় না। অন্ধকারেও মাথা উঁচু করে দাঁড়িয়ে থাকে নির্দ্বিধায়।,তবে গাছভেদে যত্নটা একটু ভিন্ন। আর যত্ন মানেই তো পানি, সার দেওয়া; কতটুকু আলো লাগবে সেটার আন্দাজ করা। কিছু প্রচলিত অন্দরের গাছের যত্নের বিষয়ে জানিয়েছেন অধ্যাপক এ এফ এম জামাল উদ্দিন।"
বিছানার চাদর নিয়মিত বদলাচ্ছেন তো? ,"শেষ কবে বিছানার চাদর বদলেছেন আপনি? প্রশ্নটা শুনে অবাক লাগতে পারে, খটকাও লাগতে পারে। সচরাচর কেউ এ রকম প্রশ্ন করে না। যার ওপর সারা দিনের ক্লান্তি শেষে গা এলিয়ে দিচ্ছেন, তার খেয়াল শেষ কবে রেখেছেন? দিনশেষে যেটি আপনার নিত্যদিনের সঙ্গী, তার পরিষ্কার–পরিচ্ছন্নতার কথা বেমালুম ভুলে যাননি তো?,সম্প্রতি যুক্তরাজ্যভিত্তিক এক জরিপে দেখা গেছে, আড়াই হাজার মানুষের মধ্যে ৪০ শতাংশ মানুষ প্রতি চার মাসে একবার তাদের বিছানার চাদর পরিষ্কার করেন। ১২ শতাংশ মানুষ শেষ কবে চাদর ধুয়ে বিছানায় নতুন চাদর পেতেছেন, তা তাদের মনে নেই। যদিও নারীদের মধ্যে চাদর বদলানোর প্রবণতা একটু বেশি। ৬২ শতাংশ নারী জানিয়েছেন, প্রতি মাসেই তারা একবার বিছানার চাদর পরিষ্কার করেন।,কেন বদলাতে হবে বিছানার চাদর?,সুস্থ থাকার জন্য যতটা প্রয়োজন স্বাস্থ্যকর খাদ্যাভ্যাস, ঠিক ততটাই প্রয়োজন স্বাস্থ্যকর পরিবেশ। কথায় আছে, সুস্থ দেহে সুস্থ মন। আর সেই সুস্থ দেহের জন্য আশপাশের পরিবেশ সুস্থ রাখা জরুরি। নিউরোসাইটিস্ট ও নিদ্রা বিশেষজ্ঞ ডাক্তার লিন্ডসে ব্রাউনিংয়ের মতে, আমাদের আনুষাঙ্গিক জিনিসপত্রের মধ্যে বিছানার চাদরই সবচেয়ে দ্রুত অপরিষ্কার হয়। সারা দিনের ক্লান্তি শেষে বিছানার চাদরের ওপরই গা এলিয়ে দিতে হয় আমাদের। আর তাতে লেগে থাকে সারা দিনের শরীরে জমা হয়ে থাকা ঘাম, ধুলা।,অনেকে বলতে পারেন, আমি তো গোসল করে এসে এরপর বিছানায় যাই, আমার সারা দিনের শরীরের ময়লা তো বিছানার চাদরে যাওয়ার প্রশ্নই আসে না। সেটা অনেকাংশে সত্য। তবে শরীর যতই পরিষ্কার করুন না কেন, শরীরে নিয়মিত বিরতিতেই ঘাম উৎপন্ন হয়, বিশেষত গ্রীষ্মকালে। যখন ঘুমানোর সময় কমবেশি প্রচুর ঘাম উৎপন্ন হয়, তখন বিছানার চাদরের যত্ন নেওয়াটা আরও বেশি জরুরি হয়ে পড়ে।,সময়মতো বিছানার চাদর না বদলানোর প্রভাব ,সময়মতো বিছানার চাদর পরিবর্তন না করার ফলাফল হতে পারে ভয়াবহ। বিছানার চাদরে জমে থাকা ধুলাবালু, ব্যাকটেরিয়া আমাদের ঘুমের সময় সহজেই শরীরে প্রবেশ করতে পারে। যা থেকে শরীরে দেখা দিতে পারে অ্যালার্জি, ব্রণ কিংবা একজিমা। এ ছাড়া অপরিষ্কার বিছানা ব্যাঘাত ঘটাতে পারে ঘুমের। কারণ, মানুষের ঘুম পুরোটাই নির্ভর করে তার আরামের ওপর। অপরিষ্কার বিছানায় নিশ্চয়ই সেই আরামের ঘুম হবে না। আর ঘুমে নিয়মিত ব্যাঘাত সুযোগ করে দেয় দেহে আরও অনেক রোগ বাসা বাঁধার।,প্রতিদিন ঘুমের সময় আমাদের শরীর থেকে শুধু ঘামই নয়, নিয়মিত বিরতিতে মৃত কোষ খসে পড়ে। খালি চোখে দেখা অসম্ভব সেসব মৃত কোষ জমা হয় বিছানার চাদরে, যা আকর্ষণ করে বিভিন্ন প্রকার ব্যাকটেরিয়া ও পোকামাকড়কে। তাদের থেকে সরাসরি বড় রকম রোগ-বালাই হওয়ার সম্ভাবনা নেই বললেই চলে। কিন্তু ভালো ঘুমের ব্যাঘাতেও তাদের জুড়ি মেলা ভার। এমনকি তাদের সংস্পর্শে শরীরে র‍্যাশ, চুলকানি, লাল স্পটের দেখাও মিলতে পারে। অনেক দিন এক জায়গায় থাকলে তারাই বয়ে আনতে পারে ভয়াবহ সব রোগের জীবাণু।,বিছানার চাদর ঠিক কত দিন পর পর বদলানো উচিত? ,ডাক্তার লিন্ডসে ব্রাউনিংয়ের মতে, দুই সপ্তাহ পরপরই বিছানার চাদর বদলানো প্রয়োজন। বিছানায় জমা হওয়া মৃত কোষ ও ঘাম, ব্যাকটেরিয়া শনাক্ত করতে দেড় থেকে দুই সপ্তাহ পর্যন্ত সময় লাগতে পারে। যে কারণে দুই সপ্তাহ পরপর অবশ্যই বিছানার চাদর পরিবর্তন করা উচিত। তবে এটা সময়ের ওপরও নির্ভর করে। শীতকালে যেহেতু তাপমাত্রা কম থাকে, তাই ঘামও তৈরি হয় কম। সে সময় চাইলে একটু বেশি সময় একই চাদর রাখা যেতে পারে। তবে এ সময় শরীরের মৃত কোষের উৎপাদন কিন্তু কমে যায় না। শীতকালে একটু শিথিল করে প্রতি মাসে একবার চাদর বদলালেও চলবে। তবে গ্রীষ্মকালে তা যেন কোনোভাবেই দুই সপ্তাহের বেশি না হয়, সে ব্যাপারে লক্ষ রাখা প্রয়োজন।,ডাক্তার ব্রাউনিংয়ের মতে, বিছানা হবে শরীরের অভয়ারণ্য। যেখানে শরীর নিজের মর্জিমতো খেলা করবে। কিন্তু সে জায়গাটাই যদি পরিপূর্ণ থাকে ব্যাকটেরিয়া আর অদৃশ্য আবর্জনায়, তাহলে দিনের শুরু আর শেষ দুটোই হবে জীবাণুর অভয়ারণ্যে। মনে রাখবেন, চাদর পরিষ্কার দেখাচ্ছে মানেই সেটা জীবাণুমুক্ত নয়। পনেরো দিন হয়ে গেলে সেখানে ময়লা না থাকুক, জীবাণু অবশ্যই বাসা বেঁধেছে।"
ঈদে কোন বেলায় কেমন টেবিল,"ঈদের দিন বেলাভেদে বদলে যাক টেবিলের সাজ,থিম অনুযায়ী টেবিল সাজালে সবচেয়ে ভালো। এ ক্ষেত্রে রং ও সাজানোর বিষয়ের ওপর জোর দেওয়া জরুরি। আর সময়টা যেহেতু গরমকাল, তাই আবহাওয়ার বিষয়টিও চিন্তা করতে হবে। এমনভাবে টেবিল সাজান, যেন খুব রংচঙে না মনে হয় এবং চোখও আরাম পায়, জানালেন এস কে ডেকোরের সিইও ও ইন্টেরিয়র ডিজাইনার সাইমুল করিম।,বিভিন্নভাবে টেবিল সাজানো যায়। টেবিলের মাঝখানে একটা রানার দিয়ে দিলেন। আবার একটি বড় কভার দিয়েও টেবিল সাজানো যায়। তবে অবশ্যই কিছু ফুল রাখবেন। সব সময় যে দামি ফুল হতে হবে, তা নয়। হাতের কাছে যা পাওয়া যায়, তা-ই দিয়ে সাজাতে পারেন। রাতে মোমবাতি অবশ্যই রাখবেন। দিনের বেলায়ও টেবিলের এক কোণে কয়েকটি মোমবাতি জ্বালিয়ে দিতে পারেন। এতে মাছি দূর হবে। ,জিনিসপত্রের আধিক্য যেন বিরক্তির কারণ না হয়। সম্ভব হলে মূল টেবিলের পাশে একটা পাশ টেবিল রাখুন, জানালেন সাইমুল করিম। এটাকে মিষ্টান্ন, চটপটি বা চায়ের টেবিল হিসেবে ব্যবহার করতে পারেন। সবাই হয়তো এসব খাবার সব সময় খেতে পছন্দ করেন না। তাই যাঁর যখন ইচ্ছে, পাশ টেবিল থেকে নিয়ে খেতে পারবেন। এতে মূল টেবিলে জিনিসপত্রের গাদাগাদি হবে না। আপ্যায়নে সুবিধা হবে।,সকালে টেবিলের রানার বা তৈজসপত্রের রং নির্বাচনের ক্ষেত্রে স্নিগ্ধতা আনুন। সাদা, আকাশি, ফ্রুটি, হালকা হলুদ, গোলাপি ইত্যাদি রং ব্যবহার করতে পারেন। সব ধরনের প্যাস্টেল শেড এই বেলায় ভালো লাগবে। সঙ্গে হয়তো ফুলদানিতে রইল সাদা একগুচ্ছ লিলি বা অপরাজিতা। পাশে মোমবাতি। টেবিলজুড়ে রইল সাদা, চাপা সাদার সঙ্গে নীল বা আকাশি বা গোলাপির ব্যবহার; অর্থাৎ কনট্রাস্ট করে রং ব্যবহার করলে টেবিলে বৈচিত্র্য আসবে।,সকালবেলা রানার ব্যবহার করলে দুপুরে টেবিল কভার ব্যবহার করুন। এ বেলাতেও টেবিল সাজাতে এমন রং ব্যবহার করুন, যাতে স্নিগ্ধ ভাব বজায় থাকে। চাপা সাদার সঙ্গে হয়তো বেগুনি, সবুজ, সোনালি বা রুপালি রঙের বিপরীত শেড আনতে পারেন। প্যাস্টেল শেড এ সময়ও ভালো লাগবে। তৈজসপত্রের ক্ষেত্রে হয়তো একটা সোনালি আভা ফুটিয়ে তুললেন। খাবারগুলো পরিবেশনপাত্রে পরিবেশন করুন। এতে বৈচিত্র্য আসবে। খাবারও দীর্ঘ সময় গরম থাকবে।,এ সময় টেবিল সাজাতে গাঢ় রং বেছে নিতে পারেন। সবুজ, বেগুনি, সোনালি, বাদামি সোনালি, কালো সোনালি ইত্যাদির সমন্বয় ভালো লাগবে। দুপুরে টেবিলে কভার দিলে এ বেলায় আবার রানার ব্যবহার করুন। রাতের টেবিলে মোমবাতি জ্বালানোর কথা ভুলবেন না যেন।,তিন বেলাই খাবারের বাটি বা পরিবেশন পাত্রের পাশাপাশি ফুল প্লেট, হাফ প্লেট, টেবিল চামচ, চা-চামচ, কাঁটা চামচ, ছুরি ও ন্যাপকিন রাখতে হবে। দুই ধরনের গ্লাস অবশ্যই রাখুন। এতে আলাদা করে পানি ও শরবত বা জুস রাখতে সুবিধা হবে।"
ঘরে কোথায় কোন আলো ব্যবহার করবেন,"আমাদের বাড়িতে প্রাণের সঞ্চার করে আলো। একটি বাড়িতে বিভিন্ন ঘরের ব্যবহার ও কাজের ধরন বুঝেই ঘরের আলোর ব্যবস্থা করতে হয়। শুধু প্রয়োজনই নয়, সঠিক আলোর ব্যবহার বহুগুণে বাড়িয়ে তোলে ঘরের সৌন্দর্য। ঘরের অন্দরসজ্জা যতই মনোমুগ্ধকর হোক না কেন, সঠিক আলোর প্রয়োগের অভাবে সেটি অসম্পূর্ণ রয়ে যায়। আলোছায়ার খেলা একটি ঘরের আবেদনকে বাড়িয়ে তোলে বহুগুণ, যেকোনো ঘরই হয়ে ওঠে মনোমুগ্ধকর।,অনেক ঘরেই শুধু একটি আলোর উৎস যথেষ্ট নয়। সে ক্ষেত্রে একাধিক আলোর উৎসের ব্যবস্থা রাখা ভালো। শুধু দেয়াল থেকেই নয়, প্রয়োজন বুঝে সিলিং থেকেও ঝুলিয়ে দিতে পারেন নানা রকম বাতি। এ ছাড়া ঘরে রাখতে পারেন টেবিল ল্যাম্প বা ফ্লোর ল্যাম্প। এমন জায়গাগুলোয় নজর দিন, যেখানে আলো সহজে পৌঁছায় না। যেমন ঘরের কোনো অন্ধকার কোণ, করিডর বা খাবার ঘর।,এখন বাজারে তিন ধরনের আলোর দেখা মেলে—উজ্জ্বল সাদা, সাদা ও হলুদের মিশ্রণ এবং হলদে আলো। প্রয়োজন বুঝে ঘরে এই আলোর সমন্বয় করা যেতে পারে।,প্রাকৃতিক আলোর ক্ষেত্রেও লক্ষ করলে দেখা যায়, দিনের প্রথম অংশের আলো উজ্জ্বল সাদা হয় এবং বিকেলের পর থেকে হলুদাভ হতে শুরু করে। আর তাই প্রকৃতিগতভাবেই উজ্জ্বল সাদা আলো আমাদের উজ্জীবিত করে এবং কর্মক্ষমতা বাড়াতে সাহায্য করে। উষ্ণ বা হলুদ আলো আমাদের বিশ্রামের সময় প্রশান্তি দেয়। তাই পড়ার টেবিল, রান্নাঘর প্রভৃতি কাজের জায়গায় সাদা আলো ব্যবহার করা ভালো। খেয়াল রাখা উচিত টেবিলের বা রান্নাঘরের কাউন্টারের ওপর যাতে আলো যথাযথভাবে পড়ে।,আবার খাবার ঘর বা বসার ঘরে দুই ধরনের আলোই রাখতে পারেন। বসার ঘরে দেয়ালের আলোর পাশাপাশি সিলিং থেকেও ঝাড়বাতি ঝোলানো যায়, আবার এককোণে ফ্লোর ল্যাম্প রাখা যায়। সোফার পাশের টেবিলে দিতে পারেন টেবিল ল্যাম্প। তাহলে প্রয়োজন বুঝে নানা রকম আলোর ব্যবহারে আনতে পারবেন ভিন্নমাত্রা, যা আপনার অতিথি আপ্যায়নকে করবে আরও আকর্ষণীয়। খাবার টেবিলের ওপর ঝোলাতে পারেন সুদৃশ্য কোনো ঝুলবাতি যা হতে পারে কাপড়, বাঁশ, বেত বা অন্য কোনো প্রাকৃতিক উপাদানের তৈরি।,শোবার ঘর যদি শুধু বিশ্রামের কাজেই লাগান, তাহলে সেখানে হলদে আলো ব্যবহার করা যায়। হলদে বা উষ্ণ আলো আমাদের স্নায়ুকে প্রশমিত করে, তাই শোবার ঘরে এই আলো ব্যবহার করলে ঘুম ভালো হয়। চাইলে দেয়ালে রাখতে পারেন উজ্জ্বল আলো আর বিছানার পাশের টেবিলে ল্যাম্প।,একই ঘরে কয়েক রকম আলোর উৎস এবং কয়েক ধরনের আলোর ব্যবস্থা রাখলে প্রয়োজন বুঝে বিভিন্ন সময় নানা রকম আলোর প্রয়োগ করা যায়।,লেখক: স্থপতি ও চেয়ারম্যান, প্রাচ্য সলিউশন্স লিমিটেড।"
 লিভিং রুম সাজুক হাতিলের ফার্নিচারে,"বাড়িতে পার্টি হোক বা মিটিং, গেট টুগেদার হোক কিংবা ছুটির দিনে বন্ধুদের সঙ্গে আড্ডা—স্থান একটাই, লিভিং রুম। অন্যান্য রুমের তুলনায় লিভিং রুমের দিকেই বেশি মনোযোগ দিতে হয়। তাই বাড়ির অন্যতম গুরুত্বপূর্ণ স্থানটি আধুনিক সব ফার্নিচার দিয়ে সাজানোর চেষ্টা থাকে সবারই। এ ক্ষেত্রে হাতিল হতে পারে একটা ভালো সমাধানের নাম।,সোফা সবচেয়ে জরুরি,বাড়িতে আয়েশি সময় কাটানোর জন্য সবারই পছন্দের স্থান লিভিং রুম। তাই এ রুমে ফার্নিচার বাছাইয়ের জন্য কিছু জিনিস মাথায় রাখতে হবে। লিভিং রুমটি সাজানোর সময় পরিবারের সব বয়সী সদস্যের আরাম ও স্বস্তির দিকটি খেয়াল রাখা জরুরি। এ ব্যাপারে হাতিলের পরিচালক শফিকুর রহমান বলেন, ‘লিভিং রুমের আসবাবের ভেতর সোফা সবচেয়ে গুরুত্বপূর্ণ। হাতিলে কাপড়, কাঠ ও লেদারের সোফা আছে। এ ছাড়া রয়েছে সেন্টার টেবিল, টিভি ক্যাবিনেট, ডিভান, ওপেন শেলফ, চেয়ার, বুকশেলফ ও জুতা রাখার র‌্যাক।’,এক ফার্নিচারের নানা ব্যবহার,সব শ্রেণির গ্রাহকের কথা চিন্তা করে লিভিং রুমের জন্য হাতিল বাজারে এনেছে ‘মাল্টিপারপাস সোফা’। সোফার পাশাপাশি এগুলো ডিভান হিসেবেও ব্যবহার করা যায়। এ ছাড়া হাতিলে অন্য অনেকগুলো মাল্টিপারপাস ফার্নিচার রয়েছে। লিভিং রুমে ব্যবহার করার জন্য রয়েছে মডিউল সোফা, যেটি আপনার পছন্দমতো সাজাতে পারবেন। রুমের যেখানে খুশি, সেখানেই সোফাগুলো ব্যবহার করার সুযোগ রয়েছে। রুমের জায়গা অনুযায়ী কাস্টমাইজও করতে পারবেন।,লিভিং রুমের সোফা,এক, দুই ও তিন সিটের সোফা রয়েছে হাতিলে। মডিউল সোফার পাশাপাশি রয়েছে স্টোরেজ সোফা। যেগুলো লিভিং রুমে ব্যবহার করা ছাড়াও সোফার ভেতরে অন্য কিছু রাখার সুযোগও থাকে। সোফার ফোম ও কাপড়ের বিষয়ে বেশ যত্নশীল হাতিল। মানের বিষয়টি নিশ্চিত করতে সোফা বা যেকোনো আসবাবের ফোম হাতিল নিজেই তৈরি করে। ফার্নিচারের কাপড় আমদানি করা হয় ইন্দোনেশিয়া ও চীন থেকে।,আধুনিক ডিজাইন,ফার্নিচার ডিজাইনের ক্ষেত্রে ক্রেতার পছন্দ ও চাহিদাকে প্রাধান্য দেয় হাতিল। এ ব্যাপারে হাতিলের পরিচালক শফিকুর রহমান জানান, বর্তমান লাইফস্টাইলের সঙ্গে যায়, এমন ডিজাইনই তাঁরা করে থাকেন। সময়ের সঙ্গে তাল মিলিয়ে আন্তর্জাতিক মানের ডিজাইন করার চেষ্টা করে হাতিল। ছোট বাসার ছোট রুমের কথা ভেবে হাতিল কিছু স্মার্ট ফার্নিচার তৈরি করেছে। যেমন বাচ্চার পড়ার জন্য কেনা টেবিল। পড়াশোনা শেষে সেটিকে বড় করে বেড বানিয়ে ঘুমানোও যাবে।,উড, ইঞ্জিনিয়ারিং উড ও এমডিএফ বোর্ড—এই তিন ধরনের উপকরণ দিয়ে বানানো হয় হাতিলের ফার্নিচার। ইঞ্জিনিয়ারিং উডগুলো হাতিল নিজেই তৈরি করে। আর সলিড উড জার্মানি থেকে আমদানি করা হয়। আমদানি করা কাঠগুলো এফএসসি (ফরেস্ট স্টুয়ার্ডশিপ কাউন্সিল, একটি আন্তর্জাতিক অলাভজনক সংস্থা, যা বিশ্বের বিভিন্ন বন সংস্থা ও কাঠের মান নির্ধারণ, সুরক্ষা চেইন প্রোগ্রাম নিয়ে কাজ করে) থেকে সার্টিফায়েড। হাতিলের ফার্নিচার তৈরির জন্য আমদানি করা কাঠগুলো পরিকল্পিত বন থেকে সংগ্রহ করা হয়। সেগুলো পরে প্রসেস করে দেশে আনা হয়। ফার্নিচার বানাতে বাংলাদেশের কোনো কাঠ ব্যবহার করে না এই প্রতিষ্ঠান।,দরদাম,লিভিং রুমের সোফার দাম নির্ভর করে সংখ্যার ওপর। এক সিটের সোফা ৭ হাজার ২৬৫ টাকা, দুই সিটের ৯ হাজার ১২০ টাকা এবং পাঁচ সিটের সোফার দাম শুরু ১৩ হাজার ৭৩ টাকা থেকে। সেন্টার টেবিলের দাম শুরু ৩ হাজার ৩২৫ টাকা থেকে। টিভি ক্যাবিনেটের দাম ১৪ হাজার ৬৭০ টাকা থেকে শুরু।,বিক্রয়োত্তর সেবা,হাতিলের সব ফার্নিচারে রয়েছে এক বছরের বিক্রয়োত্তর সেবা (ওয়ারেন্টি)। ক্রেতারা চাইলে বাসায় গিয়েও হাতিল এ সেবা দেয়। গ্রাহকের ব্যবহারের কারণে যদি সমস্যা হয়, সেটাও হাতিলের পক্ষ থেকে নির্দিষ্ট মজুরির বিনিময়ে ঠিক করে দেওয়া হয়। একই সুবিধা রয়েছে বিক্রয়োত্তর সেবার সময় শেষ হয়ে গেলেও।,ঈদ অফার,প্রতিবারের মতো এবারের ঈদেও আকর্ষণীয় অফার দিয়েছে হাতিল। ‘উৎসবে চাই নতুন ফার্নিচার’ শিরোনামে এ অফারে হাতিলের সব পণ্য পাওয়া যাবে ৫ থেকে ১০ শতাংশ ছাড়ে।,ইএমআই সুবিধা,ক্রেডিট কার্ড ব্যবহার করেও কেনা যাবে হাতিলের ফার্নিচার। হাতিলের সঙ্গে ১৮টি ব্যাংকের ইএমআই সুবিধা রয়েছে। ৩ থেকে ১২ মাসের শূন্য শতাংশ সুবিধায় ক্রেডিট কার্ড ব্যবহার করে হাতিলের পণ্য কিনতে পারবেন ক্রেতারা। এ ছাড়া প্রাইম ব্যাংকের ক্রেডিট কার্ড ব্যবহার করে হাতিলের ফার্নিচার কিনলে থাকছে ক্যাশব্যাক অফার। সারা দেশে ৭৪টি এবং দেশের বাইরে হাতিলের রয়েছে ২০টি শোরুম। এ ছাড়া গ্রাহকেরা হাতিলের ওয়েবসাইট ও ফেসবুক পেজ থেকেও হাতিলের লিভিং রুমের আসবাব কিনতে পারবেন। ,বিজ্ঞাপন বার্তা "
ডিপ ফ্রিজের দামদরের খোঁজ,"সাজ্জাদ হোসেন-চপলা সুলতানা দম্পতির সঙ্গে দেখা হলো রামপুরায়, একটা ফ্রিজের দোকানে। ডিপ ফ্রিজ কিনতে এসেছিলেন তাঁরা। সাজ্জাদ বলছিলেন, ‘ঈদের সময় কোম্পানিগুলো ফ্রিজের ওপর নানা রকম অফার ঘোষণা করে। তাই ডিপ ফ্রিজ কেনার জন্য এই সময়টা বেছে নেওয়া। তা ছাড়া উৎসবের আগে বাড়িতে নতুন একটা পণ্য এলে পরিবারের সবার আনন্দটা নিশ্চয়ই আরও বেড়ে যাবে, সেই ভাবনা থেকেই এসেছি।’,সাজ্জাদ হোসেনের মতো আরও বেশ কিছু ক্রেতার সঙ্গে কথা হলো। কেউ ঈদের বোনাস পেয়ে ডিপ ফ্রিজ কিনতে এসেছেন, কেউবা বাসার পুরোনো ফ্রিজটা বদলে ফেলতে চান। তবে ঘুরেফিরে ঈদকে ঘিরেই সবার পরিকল্পনা।,স্যামসাং,স্যামসাংয়ের ৩৩০ লিটার আপরাইট ফ্রিজারের রং আছে তিনটি—সিলভার, ব্ল্যাক ও শাইনি ব্ল্যাক। রান্নাঘর বা ডাইনিংয়ের অন্দরসজ্জার সঙ্গে মিল রেখে যে কোনোটি বেছে নিতে পারেন। স্যামসাংয়ের ডিপ ফ্রিজে আছে প্রশস্ত জায়গা। পরিবারের চাহিদা অনুযায়ী সেখানে তরিতরকারি থেকে শুরু করে মাছ-মাংস, সবই সংরক্ষণ করতে পারেন। নো ফ্রস্ট প্রযুক্তি ব্যবহার করার কারণে ফ্রিজারটির প্রতিটি কোনায় তাপমাত্রা সমানভাবে বিন্যস্ত হয়। ‘স্মার্ট ডংগল’ নামে এক নতুন প্রযুক্তিও যোগ করেছে স্যামসাং, যার মাধ্যমে দূর থেকে স্মার্টফোনের অ্যাপের মাধ্যমে ফ্রিজটি নিয়ন্ত্রণ করা যায়। এ ছাড়া ডিজিটাল ইনভার্টার কম্প্রেসর ব্যবহার করছে স্যামসাং, যা স্বয়ংক্রিয়ভাবে সাতটি ভিন্ন ধাপে তাপমাত্রা নিয়ন্ত্রণ করে। কম্প্রেসরের ওপর আছে ১০ বছরের ওয়ারেন্টি। দেশজুড়ে স্যামসাংয়ের বিভিন্ন অনুমোদিত শোরুমে আপরাইট ফ্রিজার পাওয়া যাচ্ছে ৯৫ হাজার ৯০০ টাকায়।,ওয়ালটন,রেফ্রিজারেটরের বাজারে ওয়ালটন অপ্রতিদ্বন্দ্বী। এখন বাজারে ১৮টি মডেলের ওয়ালটন ফ্রিজার বা ডিপ ফ্রিজ রয়েছে, যেগুলোর ধারণক্ষমতা ১২৫ লিটার থেকে ৩০০ লিটার পর্যন্ত। দাম ২২ হাজার ৫০০ টাকা থেকে ৪৬ হাজার ৫০০ টাকার মধ্যে। ওয়ালটন ফ্রিজারে এক বছরের রিপ্লেসমেন্ট সুবিধা আছে। আর কম্প্রেসরে দেওয়া হচ্ছে ১২ বছরের গ্যারান্টি। সেই সঙ্গে থাকছে ৫ বছরের বিক্রয়োত্তর সেবা। এ জন্য সারা দেশে ওয়ালটনের ৭৭টি সার্ভিস পয়েন্ট রয়েছে। ডিজিটাল ক্যাম্পেইন সিজন-১৪-র আওতায় ঝোড়ো অফারে ওয়ালটন ফ্রিজার কিনে ক্রেতারা পেতে পারেন ১০ লাখ টাকা পর্যন্ত নিশ্চিত ক্যাশব্যাক। পাশাপাশি রয়েছে বিনা মূল্যে ওয়ালটনের বিভিন্ন পণ্য জিতে নেওয়ার সুযোগ। দেশের যেকোনো ওয়ালটন প্লাজা, পরিবেশক শোরুম কিংবা অনলাইনের ই-প্লাজা থেকে ফ্রিজার কেনার ক্ষেত্রে এসব সুবিধা মিলছে।,ট্রান্সটেক,ট্রান্সটেকের ১৬২ লিটার ফ্রিজারের দাম ২৮ হাজার ৫০০ টাকা। ২১২ লিটারের দাম ৩২ হাজার টাকা। ২৫২ লিটারের দাম ৩২ হাজার ৫০০ টাকা। ২৫২ লিটারের আরেকটি মডেলের ডিপ ফ্রিজ পেয়ে যাবেন ৩৩ হাজার টাকায়। ২৬২ লিটারের ফ্রিজারের দাম ৩৭ হাজার ৫০০ টাকা। আর ৩১২ লিটারের দাম ৪১ হাজার ৫০০ টাকা।,প্যানাসনিক,প্যানাসনিকের ১৪২ লিটার ডিপ ফ্রিজের দাম ২৯ হাজার ৪০০ টাকা। ১৪৮ লিটারের দাম ৩৮ হাজার টাকা। ২৫২ লিটারের দাম ৩২ হাজার ৫০০ টাকা। ২৫২ লিটারের আরেকটি মডেলের দাম ৩৩ হাজার টাকা। ২৯০ লিটার ডিপ ফ্রিজের দাম পড়বে ৪৮ হাজার ৪০০ টাকা।,ওয়ার্লপুল,ওয়ার্লপুলের ১৩৮ লিটারের ডিপ ফ্রিজটির দাম ৩৭ হাজার টাকা। ২১২ লিটারের দাম ৫৩ হাজার ৫০০ টাকা। ২৮৫ লিটারের দাম ৪৬ হাজার ৯০০ টাকা।,শার্প,শার্পের ১১৮ লিটারের ডিপ ফ্রিজের দাম ২২ হাজার ৯০০ টাকা। ১৬০ লিটার ডিপ ফ্রিজের দাম ২৮ হাজার ৫০০ টাকা। ১৬০ লিটারে আরেকটি মডেলের দাম ২৭ হাজার ৯০০ টাকা। ২২০ লিটারের দাম ৩৩ হাজার ৯০০ টাকা।,এলজি,এলজির ১৩৮ লিটার ডিপ ফ্রিজের দাম ৩৯ হাজার ৯০০ টাকা। ১৯০ লিটারের দাম ৪৪ হাজার ৫০০ টাকা। ১৯০ লিটারের আরেকটি মডেলের দাম ৪৬ হাজার ৯০০ টাকা।,সিঙ্গার,সিঙ্গারের ১৩৮ লিটারের ডিপ ফ্রিজের দাম ২৬ হাজার ৫৯০ টাকা। ১৬৪ লিটার ডিপ ফ্রিজের দাম ৪৩ হাজার ৩৯০ টাকা। ২১১ লিটারের দাম ৩৩ হাজার ১৯০ টাকা। ২৮৬ লিটারের দাম ৩৯ হাজার ২৯০ টাকা। ৩৮০ লিটারের দাম ৪৭ হাজার ৩৯০ টাকা।,ইলেক্ট্রা,ঈদ উপলক্ষে স্যামসাং ইলেক্ট্রা ডিপ ফ্রিজের ক্ষেত্রে সর্বোচ্চ ২৫ শতাংশ পর্যন্ত ছাড় দেওয়া হচ্ছে। কালো ও কফি রঙের ১০০ লিটারের ইলেক্ট্রা ডিপ ফ্রিজটির দাম ২১ হাজার ৯০০ টাকা। ১৫৫ লিটারের দাম ২৮ হাজার ৯০০ টাকা। ১৬২ লিটারের ডার্ক গ্রে রংয়ের ডিপ ফ্রিজটি ২৮ হাজার ৯০০ টাকা। ২০০ লিটারের দাম ৩৪ হাজার ৯০০ টাকা। ২৬২ লিটারের একই রঙের ডিপ ফ্রিজটি এখন এক হাজার টাকা ছাড়ে ৪০ হাজার ৯০০ টাকায় পাওয়া যাচ্ছে। ৩১২ লিটারের ফ্রিজার ছাড়ের পর ৪৫ হাজার ৯০০ টাকা। ৫০০ লিটারের দাম দুই হাজার টাকা ছাড়ে ৬৫ হাজার ৯০০ টাকা।"
"ফ্রিজ এখন শুধু বিলাসিতা নয়, প্রয়োজন","কয়েক দশক আগেও দশ বাড়ির এক বাড়িতে থাকত রেফ্রিজারেটর। আমরা বলি ফ্রিজ। ফ্রিজের পানি গ্লাসে ঢাললেই গ্লাসের বাইরে কেমন বিন্দু বিন্দু বাষ্প জমে, অবাক হয়ে দেখতেন প্রতিবেশী-স্বজনদের কেউ কেউ। এখন দৃশ্যপট পাল্টেছে। ঘরে ঘরে ঢুকে পড়েছে ফ্রিজ। নবদম্পতি নতুন সংসার শুরু করতে গেলে কেনাকাটার তালিকা যখন করেন, তখন অত্যাবশ্যকীয়ভাবেই তালিকায় একখানা ফ্রিজও স্থান পায়। যে যাঁর সাধ্যমতো ফ্রিজ কিনে নেন।,ফ্রিজ জীবনকে সহজ করে। এমনটাই বললেন রাজধানীর এলিফ্যান্ট রোডের বাসিন্দা, গৃহিণী জাফরিন জাহান। জাফরীন বলেন, ‘ফ্রিজের প্রয়োজনীয়তা তো আসলে বলার কিছু নেই। এটি সংসারের বড় বন্ধু। প্রতিদিনের বাজারে যাওয়ার ঝামেলা থেকে মুক্ত থাকি। মাছ-মাংস সব গুছিয়ে রাখা যায়। আগের দিনে আমাদের নানি-দাদিরা মাছ-মাংস জ্বাল দিয়ে রাখতেন। শুকিয়ে বা বিভিন্ন উপায়ে সংরক্ষণ করতেন। এখন তো আসলে এত ঝামেলা করা যায় না। নিয়মিত বাজারে যাওয়া সম্ভব হয় না। সেই চিন্তা থেকে মুক্ত থাকি ফ্রিজের মাধ্যমে। সংসারের বিভিন্ন দিক সামাল দিতে গেলে ফ্রিজে বাজার সংরক্ষণ করে গুছিয়ে কাজ করা যায়।’,গৃহিণী জাফরীনের সঙ্গে একমত ব্যাংক কর্মকর্তা রওশন আরা। কর্মজীবী এই নারী বলেন, ‘ফ্রিজ ছাড়া তো এখনকার ঘর কল্পনা করা যায় না। মাঝেমধ্যে ফ্রিজ নষ্ট হয়ে গেলে বুঝি, আমাদের কাছে এর প্রয়োজনীয়তা কতটা। যেহেতু আমরা স্বামী-স্ত্রী দুজনই কর্মজীবী, তাই সপ্তাহে এক দিন বাজার করতে হয়। ছুটির দিনে মাছ-মাংস কিনে গুছিয়ে ফ্রিজে রাখি সারা সপ্তাহের জন্য। সবজি ও অন্যান্য খাবারও। দৈনন্দিন ব্যস্ততায় প্রতিদিন বাজারে যাওয়া এখন খুব কষ্টের কাজ। সংসারের জন্য এখন ফ্রিজ বড় উপকারী।’,এই ‘উপকারী বন্ধু’ এখন আছে ঘরে ঘরেই। এমনকি শহুরে জীবনের অনেক সংসারে একাধিক ফ্রিজ দেখা যায়। করপোরেট প্রতিষ্ঠানে কাজ করছেন ফারহানা আহমেদ। তাঁর বাসায় তিনটি ফ্রিজ। প্রয়োজন কি এখানে বিলাসিতা হিসেবেই ধরা দিল? চারজনের সংসারে তিনটি ফ্রিজ কেন, জানতে চাইলে ফারহানা বলেন, ‘ডিপ ফ্রিজে শুধু কাঁচা মাছ-মাংস ইত্যাদি সংরক্ষণ করি। একটা ফ্রিজে রান্না করা খাবার, বাচ্চাদের স্কুলের টিফিনের মতো টুকিটাকি। আরেকটিতে বছরব্যাপী সংরক্ষণের জন্য নানা খাবার যেমন চালের গুঁড়া, খেজুরের গুড়, কোরানো নারকেল, এসব রাখা থাকে। একে আসলে বিলাসিতা বলা যায় না। প্রতিদিনের খাবারের সঙ্গে আমি দীর্ঘমেয়াদি খাবারগুলো রাখি না। এতে আমার সংসারের কাজগুলো এলোমেলো হয় না।’,শুধু স্বামী-স্ত্রী, মা-বাবা-ভাই-বোনের পরিবারেই যে ফ্রিজ জরুরি, তা কিন্তু নয়। ব্যাচেলরদের জীবনও সহজ করে দেয় ফ্রিজ। ইস্কাটনে একটি ফ্ল্যাটে ভাড়া থাকেন ইসমত জাহান। তিনজনের এই ফ্ল্যাটে দুজনেরই আছে নিজস্ব ফ্রিজ। ‘এত ব্যস্ততার মধ্যে থাকতে হয়, প্রতি বেলার খাবার নিয়ে আলাদা ঝামেলা করতে ইচ্ছা হয় না। যদিও আমি অর্থনৈতিক দিক দিয়ে খুব একটা স্বাবলম্বী নই, তারপরও কিছু টাকা জমিয়ে কিনে ফেলি ফ্রিজ। এখন আর ঘরে ফিরে কী খাব, সেই দুশ্চিন্তা মাথায় নিয়ে দরজার তালা খুলতে হয় না,’ বলে মুচকি হাসেন ইসমত। অল্প অল্প করে বাজার করে, সপ্তাহের রান্না গুছিয়ে তিনি নিশ্চিন্তে নিজের কাজ-পড়াশোনা করতে পারেন।,নিম্নবিত্ত মানুষের কাছেও এখন ফ্রিজ প্রয়োজনীয়। রাজধানীর হাতিরঝিলের বেগুনবাড়িতে টিনের ছোট্ট ঘরে থাকেন গৃহকর্মী স্বর্ণা। তাঁর ঘরে ছোট্ট একটা চৌকি ও একটি ফ্রিজ বুঝিয়ে দেয়—ফ্রিজের প্রয়োজনীয়তা কতটা। স্বর্ণার ভাষ্যমতে, বস্তিতে সিরিয়াল ধরে রান্না করে প্রতিদিন কাজে যেতে দেরি হয়ে যায়। তাই যে বাসায় তিনি কাজ করেন, সেই বাসার গৃহকর্ত্রী অর্ধেক দামে তাঁদের ব্যবহৃত ফ্রিজটি স্বর্ণাকে দিয়েছেন। স্বর্ণার এখন রান্নার সিরিয়াল ধরতে হয় না। প্রতিদিন বাজার করতে হয় না। আগের দিন রাতেই রান্না করে ফেলেন পরের দিনের খাবার। তাই কাজে যেতে পারেন সকাল সকাল। স্বর্ণার ঘরে পুরোনো ফ্রিজ। কিন্তু তাঁর পাশের ঘরের প্রতিবেশী একটু ছোট সাইজের নতুন ফ্রিজই কিনেছেন টাকা জমিয়ে। এখন তাঁদের সন্তানদের ঠান্ডা পানির জন্য মানুষের দ্বারস্থ হতে হয় না। কোরবানির মাংস নিয়েও বিপাকে পড়তে হয় না। এখন তাঁরা মাংস রাখতে পারেন নিজের ফ্রিজে।"
কিস্তি ও ইএমআইয়ে ফ্রিজ কেনার উপায় কী,"আগে ফ্রিজ কেনার কথা ভাবলেই একসঙ্গে অনেক টাকা খরচের কথা ভেবে অনেকের কপালেই দুশ্চিন্তার ছাপ পড়ত। তবে ইকুয়েটেড মান্থলি ইনস্টলমেন্ট (ইএমআই) আর কিস্তিসুবিধার যুগে খরচের পুরোনো ধারণা পাল্টে গেছে। অল্প কিছু টাকা জমা দিয়ে কিস্তিতে অথবা ক্রেডিট কার্ডের মাধ্যমে পছন্দের ফ্রিজটি ঘরে আনতে পারেন। বাজারে প্রচলিত প্রায় সব কটি নামী ব্র্যান্ডের ফ্রিজ কিস্তিতে অথবা ইএমআই সুবিধায় কেনা যায়। ,বর্তমানে ফেয়ার ইলেকট্রনিকস, ইলেকট্রা, র‌্যাংগ্‌স ইলেকট্রনিকস, ট্রান্সকম ও বাটারফ্লাই ইলেকট্রনিকস—এই পাঁচটি ডিস্ট্রিবিউশন পার্টনারের মাধ্যমে স্যামসাংয়ের ফ্রিজ কেনার সুবিধা আছে। ২০টির বেশি ব্যাংক ও আর্থিক প্রতিষ্ঠানের ক্রেডিট কার্ডের মাধ্যমে ইএমআই সুবিধা নিয়ে স্যামসাংয়ের যেকোনো মডেলের ফ্রিজ কেনা যাবে। এ ক্ষেত্রে সর্বোচ্চ ৩৬ মাস পর্যন্ত ইএমআই সুবিধা মিলবে। ২৪ মাসের মধ্যে বিনা সুদে মূল্য পরিশোধ করা যাবে। স্যামসাংয়ের প্রোডাক্ট ম্যানেজার (রেফ্রিজারেটর) রেজাউল হায়দার বলেন, ‘যাঁদের ক্রেডিট কার্ড নেই, তাঁরা “সহজ কিস্তি” সুবিধায় ফ্রিজ কিনতে পারবেন। এ ক্ষেত্রে ১৫ শতাংশ ডাউন পেমেন্ট করেই বাকি টাকা মাসিক কিস্তিতে পরিশোধ করা যাবে। ডাউন পেমেন্টের পর বাকি থাকা মূল্যের ওপর স্বল্প হারে সুদ যুক্ত হবে।’,আপনার পছন্দের তালিকায় যদি থাকে ভিশন ইলেকট্রনিকসের ফ্রিজ, তাহলে ছয় মাস পর্যন্ত বিনা সুদে কিস্তিতে মূল্য পরিশোধের সুযোগ আছে। কিস্তি পরিশোধের সময়সীমা বাড়িয়ে নিলে স্বল্প হারে সুদ যুক্ত হবে। সারা দেশে ভিশন ইলেকট্রনিকসের যেকোনো আউটলেট অথবা ডিলার পয়েন্ট থেকে পণ্য কেনার ক্ষেত্রে এ সুবিধা মিলবে। কিস্তির পাশাপাশি ক্রেডিট কার্ডের মাধ্যমেও ভিশনের ফ্রিজ কিনতে পারবেন। ভিশন ইলেকট্রনিকসের অ্যাসিস্ট্যান্ট জেনারেল ম্যানেজার (মার্কেটিং) মোহিত চক্রবর্তী বলেন, ‘অনলাইনে “অথবা ডটকম” কিংবা ভিশন ইলেকট্রনিকসের যেকোনো আউটলেট বা ডিলার পয়েন্ট থেকে ফ্রিজ কেনার ক্ষেত্রে ক্রেতারা ইএমআই সুবিধা পাবেন। “অথবা ডটকম” থেকে ফ্রিজ কিনলে সর্বোচ্চ ১২ মাস পর্যন্ত বিনা সুদে ইএমআইয়ের মাধ্যমে মূল্য পরিশোধ করা যাবে। চাইলে মূল্য পরিশোধের সময়সীমা সর্বোচ্চ ৩৬ মাস পর্যন্ত বাড়িয়ে নেওয়া যায়। তবে বাকি থাকা মূল্যের ওপর স্বল্প হারে সুদ যুক্ত হবে।’,দেশব্যাপী যমুনা ইলেকট্রনিকসের ফ্ল্যাগশিপ স্টোর যমুনা প্লাজা থেকে যমুনার ফ্রিজ কিনলে কিস্তিতে মূল্য পরিশোধের সুযোগ আছে। যমুনা ইলেকট্রনিকসের পরিচালক (বিপণন) সেলিম উল্লাহ বলেন, ‘মধ্যবিত্ত ক্রেতাদের জন্য কিস্তিতে পণ্য কেনার বিষয়টি এখন বেশ জনপ্রিয়। যেকোনো দামের ফ্রিজ কেনার ক্ষেত্রে এই সুবিধা পাওয়া যায়। ৩ মাস, ৬ মাস ও ১২ মাসের কিস্তিতে ফ্রিজের মূল্য পরিশোধ করা যাবে।’ এ ছাড়া প্রায় ২২টি ব্যাংক ও আর্থিক প্রতিষ্ঠানের ক্রেডিট কার্ডের মাধ্যমে ১২ মাস পর্যন্ত বিনা সুদে ইএমআই সুবিধায় ফ্রিজ কিনতে পারবেন। ২৪ মাস পর্যন্ত মূল্য পরিশোধের সময়সীমা বাড়িয়ে নেওয়া যাবে। এ ক্ষেত্রে বাকি থাকা মূল্যের ওপর স্বল্প হারে সুদ যুক্ত হবে।,প্যানাসনিক, ট্রান্সটেক, হিটাচি, ওয়ার্লপুল আর স্যামসাংয়ের মতো নামী ব্যান্ডের ফ্রিজগুলো এক ছাদের তলায় পেতে চাইলে যেতে পারেন ট্রান্সকম ইলেকট্রনিকসে। ঘরে বসে অনলাইনের কিনতে চাইলে আছে ট্রান্সকম ডিজিটাল। প্রায় ৩৪টি ব্যাংক ও আর্থিক প্রতিষ্ঠানের ক্রেডিট কার্ডের মাধ্যমে সর্বোচ্চ ২৪ মাস পর্যন্ত বিনা সুদে ইএমআই সুবিধায় ট্রান্সকমের শোরুম অথবা ওয়েবসাইট থেকে ফ্রিজ কিনতে পারবেন। তবে মূল্য পরিশোধের সময়সীমা বাড়ানোর সঙ্গে স্বল্প হারে সুদ যোগ হবে। এ ছাড়া নির্দিষ্ট ৭টি ব্যাংকের ক্রেডিট কার্ডের মাধ্যমে ফ্রিজ কিনলে ডিসকাউন্ট, অতিরিক্ত ইএমআই সুবিধা ও আকর্ষণীয় ক্যাশব্যাক অফারও রয়েছে।,ট্রান্সকম ইলেকট্রনিকসের জ্যেষ্ঠ ব্যবস্থাপক মাহবুব হাসান বলেন, ‘চাকরিজীবী ক্রেতারা ক্রেডিট কার্ড ছাড়াও ট্রান্সকমের শোরুম থেকে কিস্তিতে ফ্রিজ কিনতে পারবেন। এ ক্ষেত্রে আইপিডিসি ফাইন্যান্সের মাধ্যমে ৩ থেকে ১২ মাস মেয়াদে পণ্যের মূল্য পরিশোধ করা যাবে।’"
ফ্রিজ নিয়ে যে ১০ প্রশ্নের উত্তর জেনে রাখা ভালো,"১. ফ্রিজে বিদ্যুৎ খরচ কমানোর কোনো উপায় আছে কি?,রেফ্রিজারেটরে ইনভার্টার ব্যবহার করলে ৬৫ শতাংশ পর্যন্ত বিদ্যুৎ সাশ্রয় হয় বলে জানালেন স্যামসাং বাংলাদেশের প্রোডাক্ট ম্যানেজার (রেফ্রিজারেটর) রেজাউল হায়দার। এ ছাড়া বেশিক্ষণ ফ্রিজ খুলে রাখা যাবে না। এতে কমপ্রেসরের ওপর চাপ পড়ে। ফলে ফ্রিজ আবার যখন নিজেকে ঠান্ডা করবে, তখন বিদ্যুৎ খরচ বেশি হবে। যাঁরা পুরোনো রেফ্রিজারেটর ব্যবহার করেন, তাঁদের রেফ্রিজারেটরের কনডেনসার নিয়মিত পরীক্ষা করতে হবে। কনডেনসারের কয়েলে ময়লা জমলে সঠিকভাবে সেটি তাপ বিকিরণ করতে পারে না। ফলে বেশি বিদ্যুৎ খরচ হতে পারে। তাই কনডেনসার পরিষ্কার রাখুন।,২. ডিপ ফ্রিজে অতিরিক্ত বরফ জমলে কী করব?,ফ্রস্ট ফ্রিজে বরফ জমা স্বাভাবিক। কোনো কারণে অতিরিক্ত বরফ তৈরি হলে তা পরিষ্কার করতে হবে। চামচ দিয়ে পরিষ্কার করতে পারেন। অনেক সময় থার্মোস্টেট সঠিক তাপমাত্রায় না থাকলে অতিরিক্ত বরফ জমতে পারে। বরফ বেশি জমলে ফ্রিজ নির্মাতা প্রতিষ্ঠানের সঙ্গে যোগাযোগ করুন।,৩. তাপমাত্রা সর্বনিম্ন রাখলে কি সমস্যা হতে পারে?,ফ্রিজে কী ধরনের খাবারের সংরক্ষণ করছেন, তার পরিমাণের ওপর নির্ভর করে তাপমাত্রা ঠিক করতে হবে। ইলেক্ট্রো মার্টের গবেষণা ও উন্নয়ন বিভাগের প্রধান আরিফুর রহমান বলেন, ফ্রিজের ‘নরমাল’ অংশের তাপমাত্রা প্রয়োজন বুঝে ১ থেকে ৫ ডিগ্রি রাখুন। গড়পড়তা ৩ ডিগ্রি সেলসিয়াসের মধ্যে রাখা ভালো। আর ডিপ ফ্রিজের ক্ষেত্রে মাইনাস ১৮ থেকে মাইনাস ২৪ ডিগ্রি সেলসিয়াস রাখতে হবে। সাধারণত মাইনাস ১৯ ডিগ্রি সেলসিয়াসে রাখলে জিনিসপত্র ভালো থাকে।,৪. ফ্রিজের ভেতর দুর্গন্ধ হলে দূর করার উপায় কী?,দুর্গন্ধ হলে ফ্রিজের বিদ্যুৎ–সংযোগ বন্ধ করে সব খাবার বের করে কুসুম গরম পানিতে ডিটারজেন্ট দিয়ে ফ্রিজ পরিষ্কার করুন। মাঝেমধ্যে পানিতে সামান্য বেকিং সোডা মিশিয়ে তাতে কাপড় ভিজিয়ে নিয়ে ফ্রিজের ভেতরটা মুছে রাখুন। ঢাকনাবিহীন বাটিতে সামান্য পানিতে বেকিং সোডা গুলিয়ে ফ্রিজে রাখলে দুর্গন্ধ চলে যায়। এ ছাড়া কমলালেবুর খোসা, লেবু বা টি-ব্যাগ, ডিমের খোসা ফ্রিজে রাখলে দুর্গন্ধ চলে যায়। ফ্রিজের জন্য আলাদা সুগন্ধিও পাওয়া যায়, যা দুর্গন্ধ দূর করে। ফ্রিজে যখন গন্ধ হয়, তখন তাপমাত্রা ঠিক রাখা গুরুত্বপূর্ণ। অস্বাভাবিক তাপমাত্রায় ব্যাকটেরিয়া তৈরি হয়ে ফ্রিজের ভেতরের খাবার নষ্ট হয়। লেবুর সাইট্রিক অ্যাসিড দুর্গন্ধ দূর করতে পারে।,৫. ফ্রিজের সঙ্গে স্ট্যাবিলাইজার রাখা কি জরুরি?,স্ট্যাবিলাইজার ব্যবহারের মাধ্যমে বিদ্যুতের ভোল্টেজ ওঠানামা থেকে রেফ্রিজারেটরকে সুরক্ষিত রাখা যায়। তবে রেজাউল হায়দার বলছিলেন, এখনকার বেশির ভাগ আধুনিক ফ্রিজেই বিল্ট ইন প্রযুক্তি ব্যবহার করা হয়, যা সহজেই ভোল্টেজ ওঠানামা থেকে রেফ্রিজারেটরকে সুরক্ষা দেয়।,৬. মাংস বা মাছ কীভাবে ফ্রিজে সংরক্ষণ করলে দীর্ঘদিন ভালো থাকবে?,ভুল পদ্ধতিতে মাংস সংরক্ষণ করলে খাদ্যে বিষক্রিয়া তৈরি হয়। পুষ্টিবিদ বেনজীর শামস বলেন, ‘মাংস বাড়িতে আনার পর পানি দিয়ে মাংসে লেগে থাকা রক্ত ও ময়লা পরিষ্কার করে নিতে হবে। রক্তসহ মাংস ফ্রিজে রাখলে ব্যাকটেরিয়ার সংক্রমণ ঘটে, দুর্গন্ধও তৈরি হতে পারে। খোলা পলিব্যাগ বা পাত্রে মাংস না রেখে ঢাকনাওয়ালা পাত্রে বা এয়ারটাইট ব্যাগে মাংস সংরক্ষণ করুন। ব্যবহারের ওপর নির্ভর করে মাংস ছোট ছোট প্যাকেটে রাখতে পারেন। দীর্ঘদিন সংরক্ষণ করতে চাইলে একটু লবণ ছিটিয়ে নিন। এতে মাংসের স্বাদ, গুণাগুণ ও ঘ্রাণ অটুট থাকবে।’,ডিপ ফ্রিজে সতর্কতার সঙ্গে মাছ কেটে সংরক্ষণ করতে হবে। সরাসরি মাছ বাজার থেকে কিনে এনেই ফ্রিজে রাখা উচিত নয়। মাছ কেটে ছোট টুকরো করে পরিষ্কার করে নিতে হবে। পানি ঝরিয়ে বেশি করে লেবুর রস, হলুদগুঁড়া ও লবণ মাখিয়ে রান্নার উপযোগী করে ছোট ছোট প্যাকেটে ডিপ ফ্রিজে সংরক্ষণ করতে পারেন। তবে এই গরমে যাঁরা ইলিশ মাছ কিনবেন, তাঁরা আস্ত মাছই রাখতে চেষ্টা করুন।,৭. ফ্রিজ পরিষ্কার করার সময় কোন বিষয় খেয়াল রাখব?,বিদ্যুতের সংযোগ বন্ধ করে ফ্রিজ পরিষ্কার শুরু করতে হবে। প্রথমে কিছুটা সময় ফ্রিজের দরজা খুলে রাখুন, যেন বরফ গলে যায়। ফ্রিজের তাক, ড্রয়ার ও সেলফ খুলে আলাদা আলাদা করে পরিষ্কার করতে হবে। ডিটারজেন্ট মেশানো হালকা গরম পানিতে স্পঞ্জ ভিজিয়ে ধোয়ার কাজে ব্যবহার করতে পারেন। ব্রাশ দিয়ে ফ্রিজের বিভিন্ন রবার, দরজা, ড্রয়ার হোল্ডার ভালো করে পরিষ্কার করুন। সর্বশেষ তোয়ালে দিয়ে ভালো করে মুছে শুকিয়ে নিন। ফ্রিজ পরিষ্কারের পরপরই বিদ্যুৎ–সংযোগ দেওয়া যাবে না। কিছুটা সময় নিয়ে সংযোগ দিন।,৮. ফ্রিজ থেকে পানি পড়ছে, কী করব?,খুব সাধারণভাবে ফ্রিজে বৈদ্যুতিক বিভ্রাট তৈরি হলে পানি পড়তে পারে বা ফ্রিজের বডিতে পানি জমতে পারে। অনেক সময় ফ্রিজ সমতল স্থানে না রাখলে পানি পড়তে পারে। ফ্রিজের নিচে জমে থাকা বরফের কারণেও অনেক সময় পানি পড়ে। এ রকম সমস্যা হলে ফ্রিজ নির্মাতা প্রতিষ্ঠানটির সঙ্গে যোগাযোগ করে কারিগরি সেবা নিন।,৯. রেফ্রিজারেটর বা ফ্রিজ কেনার আগে কোন বিষয়গুলো খেয়াল করব?,পরিবারের প্রয়োজন ও ব্যবহারের ধরন বুঝে কত লিটারের ফ্রিজ কিনবেন, সিদ্ধান্ত নিন। ফ্রিজ কোনভাবে ঠান্ডা হয়, ইনভার্টার আছে কি না, জেনে নিন। কেনার সময় বিক্রয়-পরবর্তী সেবা, যেমন বিভিন্ন যন্ত্রাংশের গ্যারান্টি, ওয়ারেন্টি ইত্যাদি বিষয় সম্পর্কেও পরিষ্কার ধারণা নিতে হবে। যে ব্র্যান্ডের ফ্রিজ কিনছেন, তার সার্ভিস সেন্টার আপনার এলাকায় আছে কি না, খোঁজ নিন। যেন কোনো সমস্যা দেখা দিলে দ্রুত সেবা পাওয়ার সুযোগ থাকে। বিল্ট ইন স্ট্যাবিলাইজার, ডোর অ্যালার্ম ও ডিওডোরাইজিং ফিল্টারের মতো সুবিধা থাকে অনেক ফ্রিজে, কেনার সময় এ বিষয়গুলো খেয়াল রাখতে হবে।,১০. ফ্রস্ট, ডি-ফ্রস্ট, নন-ফ্রস্টের মধ্যে পার্থক্য কী?কার কোনটা প্রয়োজন?,সাধারণত ফ্রস্ট ফ্রিজে দ্রুত ঠান্ডা হয়। এ ধরনের ফ্রিজে বরফ জমে বলে বেশি সময় বিদ্যুৎ না থাকলেও খাবার সংরক্ষণের ওপর খুব বেশি প্রভাব পড়ে না। ডি-ফ্রস্ট ফ্রিজে মিহি বরফ তৈরি হয়। নন-ফ্রস্ট ফ্রিজে সাধারণত কোনো বরফ জমে না। খাবার ভালো রাখতে এ ধরনের ফ্রিজের কম্প্রেসর সর্বক্ষণ চালু রাখা ভালো। বাংলাদেশের গ্রামাঞ্চলে বা যেখানে বিদ্যুৎ-বিভ্রাট বেশি হয়, সেখানে ফ্রস্ট ফ্রিজ ব্যবহার করা যায়। ডি-ফ্রস্ট ফ্রিজও সাধারণভাবে ব্যবহার করা যায়। আর ব্যস্ত নগরজীবনে যাঁদের জন্য সময় বাঁচানোই গুরুত্বপূর্ণ, তাঁরা নন-ফ্রস্ট ফ্রিজ ব্যবহার করতে পারেন।"
ঘরের ফ্রিজও যেভাবে অন্দরসজ্জার অংশ হতে পারে,"রেফ্রিজারেটর কি শুধু একটি যন্ত্র? একেবারেই নয়। অন্দরের অন্য সব আসবাবের মতো ফ্রিজের সৌন্দর্যও বিশেষ গুরুত্বপূর্ণ।,দিনের বড় একটা সময় ব্যবহৃত হয় ফ্রিজ। তাই ফ্রিজ যেন ঠিকমতো খোলা বা বন্ধ করা যায়, এমনভাবেই ফ্রিজের সাজসজ্জা করতে হবে। আবার বৈদ্যুতিক যন্ত্র হওয়ায় চাইলেই সব ধরনের উপাদান দিয়ে সাজানো যাবে না।,ফ্রিজের ওপরের অংশে ম্যাট ব্যবহার করা ভালো। অনেকে ফ্রিজের ওপরের খালি জায়গায় নানা ধরনের ড্রাম, বক্সের মতো জিনিসপত্র রাখেন, যা দেখতে খুবই বেমানান। ফ্রিজের ওপরে কিছু রাখা যাবে না। অনেকে ফুলতোলা নকশার কাপড় দিয়ে ওপরের অংশ ঢেকে রাখেন। তবে কোনো অবস্থাতেই মোটা কোনো আচ্ছাদন ব্যবহার করা যাবে না। এতে ফ্রিজ উত্তপ্ত হয়ে দুর্ঘটনা ঘটতে পারে। হ্যান্ডলুমের নরম কাপড়ের ম্যাট দিয়ে ওপরের অংশটি সাজানো যায়। এতে কাপড়টি ময়লা হলে পরিষ্কার করা যেমন সহজ, তেমনি এই কাপড় পানিও দ্রুত শুষে নেয়।,ফ্রিজের হাতল কোনোভাবেই খালি রাখা যাবে না। এতে অল্প দিনেই বিবর্ণ হয়ে যাবে হাতলের রং। ফলে ফ্রিজের রঙের সঙ্গে আর মিলবে না হাতলের রং। হাতলের হ্যান্ডেল কাভারে নরম সুতি কাপড় ব্যবহার করলে আরাম হবে। দেখতেও ভালো লাগবে। হ্যান্ডেল কাভার বাজার থেকে কিনেও নিতে পারেন, আবার চাইলে পছন্দমতো বানিয়েও নেওয়া যায়। ফ্রিজের ওপরের কাপড়ের সঙ্গে মিলিয়ে রাখতে পারেন হ্যান্ডেল কাভার। তবে সাধারণত এই কাপড়ের রং গাঢ় হওয়াই ভালো। তাহলে ময়লা বা খাবারের দাগ লাগলেও বোঝা যাবে না।,ফ্রিজ সাজাতে সবচেয়ে পরিচিত অনুষঙ্গ হলো ম্যাগনেট। এখন ক্লে ম্যাগনেট, ছবির ম্যাগনেট, কাঠের খোদাই করা ম্যাগনেট, কাপড়ের ম্যাগনেট পাওয়া যায়, যা ফ্রিজের সাজে আনবে বৈচিত্র্য। বিভিন্ন দেশের গুরুত্বপূর্ণ স্থাপনা বা সিম্বল দিয়েও ম্যাগনেট হয়। দেশের জাতীয় পতাকা, শহীদ মিনার, মুক্তিযুদ্ধ, দোয়েল, শাপলা, কাঁঠাল ইত্যাদির আদলেও ফ্রিজের ম্যাগনেট পাওয়া যায়। এসব দিয়েও ফ্রিজ সাজাতে পারেন। শুধু খেয়াল রাখুন, ফ্রিজের সাজে যেন থাকে রঙের বৈপরীত্য। হালকা রঙের ফ্রিজ গাঢ় রঙের অনুষঙ্গে সাজাতে হবে। তবেই তার রংটা ফুটে উঠবে।,ফ্রিজ ভালো রাখার জন্য নিচে ট্রে বা চৌকি ব্যবহার গুরত্বপূর্ণ। কাঠের বা টিনের ট্রেতে পানি পড়ে নষ্ট হতে পারে। তবে এখন ফ্রিজের দোকানেই পাওয়া যায় ফ্রিজের সঙ্গে ম্যাচিং ফাইবার ট্রে, সেটা ব্যবহার নিরাপদ। ফ্রিজ সরানোর সুবিধার জন্য অনেক ফ্রিজের নিচে লাগানো থাকে চাকা। প্রয়োজন বুঝে চাকা লক করেও রাখা যায়। চাকাযুক্ত ফ্রিজের নিচে ট্রে না ব্যবহার করলেও চলবে। ফাইবার ছাড়াও বাজারে প্লাস্টিকের ট্রে পাওয়া যায়। তবে একটু মোটা ও শক্ত জিনিসের ওপর ফ্রিজ রাখা ভালো।"
"ফ্রিজের কোথায় কী রাখবেন, কীভাবে রাখবেন","খাবার সংরক্ষণের সঠিক নিয়মকানুন না জানার কারণে অনেক সময়ই ফ্রিজের ভেতর খাবার নষ্ট হয়ে যায় কিংবা হারায় তার স্বাভাবিক পুষ্টিগুণ। ফ্রিজের কোথায় কোন খাবার রাখবেন, কীভাবে সংরক্ষণ করলে খাবার ভালো থাকবে, এসব বিষয়ে তাই ধারণা রাখা উচিত।,১. ফ্রিজ ছোট হোক কিংবা বড়, ফ্রিজের প্রতিটা অংশ প্রতি সপ্তাহে ভেজা কাপড় দিয়ে পরিষ্কার করে মুছে রাখতে হবে। তারপর শুকনা টিস্যু দিয়ে মুছে নিলে বেশ পরিষ্কার হয়ে যাবে। ফলে ফ্রিজের ভেতরটা সহজে নোংরা হবে না।,২. প্রতিটা খাবার ফ্রিজে আলাদা বাক্সে ভরে রাখুন। তাহলে এক খাবারের গন্ধ আরেক খাবারে যাবে না। যদি বাক্স না থাকে, তাহলে প্রয়োজনে খাবারের পাত্রটি ঢাকনা দিয়ে ঢেকে রাখুন। ঢেকে না রাখলে দেখা যায়, এক খাবারের গন্ধ আরেক খাবারে যাচ্ছে। কখনো কখনো পুরো ফ্রিজের ভেতরেই গন্ধ ছড়িয়ে পড়ে।,৩. চেষ্টা করবেন ফ্রিজের প্রতিটি তাকে যেন একজাতীয় খাবার একসঙ্গে রাখা যায়; অর্থাৎ যেখানে দুগ্ধজাতীয় খাবার সংরক্ষণ করছেন, সেখানে শুধু এ ধরনের খাবারই রাখুন। যেমন দুধ, পনির, মাখন, ক্রিম ইত্যাদি। এমনিভাবে ঝোলজাতীয় খাবারগুলো আলাদা তাকে রাখুন। তবে মাছ আর মাংসের তরকারি আলাদা করে রাখা ভালো। একসঙ্গে রাখলে, বিশেষ করে ঢেকে না রাখলে গন্ধ ছড়িয়ে যেতে পারে।,৪. ফ্রিজের নিচ দিকে থাকে স্বচ্ছ গ্লাস কিংবা প্লাস্টিকের কিছু বক্স চেম্বার। সেখানে আপনি সবজি বা ফল গুছিয়ে রাখতে পারেন। তবে মাথায় রাখবেন, ফল যে অংশে রাখা হবে, সেখানে সবজি রাখা যাবে না। কারণ, অনেক ফল আছে, যা দ্রুত সময়ের মধ্যে সবজিগুলো নষ্ট করে দিতে পারে। যদি দুই ধরনের জিনিস রাখার আলাদা জায়গা না থাকে, তাহলে ফল আর সবজি আলাদা প্যাকেটে সংরক্ষণ করতে হবে।,৫. ফলজাতীয় খাবার, বিশেষ করে কলা, আম, লিচু লম্বা সময় ফ্রিজে সংরক্ষণ করতে চাইলে পত্রিকা দিয়ে মুড়িয়ে রাখুন। অনেক দিন ভালো থাকবে।,৬. ফ্রিজে দরজার সঙ্গে যে তাক থাকে, সেখানে বেশির ভাগ সময় আমরা পানির বোতল রাখি। ভারী ভারী বোতল রাখলে অনেক সময় কিন্তু দরজা নাজুক হয়ে পড়ে। ভালো ব্র্যান্ডের ফ্রিজ না হলে অনেক সময় দরজা খুলেও পড়তে পারে। তাই ভারী বোতলগুলো ফ্রিজের সবচেয়ে নিচের তাকে, পেছনে হেলান দিয়ে রাখতে পারলে ভালো।,৭. ফ্রিজের যে অংশে আমরা কাঁচা মাছ-মাংস সংরক্ষণ করি, সেই অংশটি পরিষ্কার রাখতে হবে। মাছ আর মাংস আলাদা আলাদা বাক্সে ভরে রাখুন। চৌকো বাক্সে রাখতে পারলে ভালো, তাহলে সাজিয়ে রাখতে সুবিধা হবে। গোল বাক্স অনেক সময় বেশি জায়গা নিয়ে ফেলে।,৮. প্রতি মাসে একবার ফ্রিজের বাইরের অংশ পরিষ্কার করুন। এ ক্ষেত্রে তরল সাবানজাতীয় কিছু ব্যবহার করতে পারলে ভালো। আর প্রতিদিন ফ্রিজের বাইরের অংশ পরিষ্কার কাপড় দিয়ে একবার হলেও মুছে নিন। ধুলাবালু জমে ফ্রিজের গায়ে একবার ময়লা বসে গেলে পরিষ্কার করা কিন্তু বেশ কঠিন।,৯. ফ্রিজের দরজার সঙ্গে যেসব চেম্বার থাকে, সেখানে চাইলে বিভিন্ন ধরনের সস, সালাদের ড্রেসিং কিংবা আচার রাখতে পারেন।,১০. ফ্রিজের প্রতিটা তাকে চাইলে বাটার পেপার বা সুন্দর প্লাস্টিকের ম্যাট বিছিয়ে রাখতে পারেন। কাগজ বা ম্যাটের ওপর খাবারের বাক্সগুলো রাখলে বাড়তি দাগ পড়বে না। আর কাগজ বদলে ফেললে কিংবা প্লাস্টিকের ম্যাট ধুয়ে নিলে সহজেই ফ্রিজ পরিষ্কার রাখা যাবে।,লেখক: রন্ধনশিল্পী"
কীভাবে নেবেন ফ্রিজের যত্ন,"ইলেকট্রনিক পণ্য কেনার সময় যতটা যাচাই-বাছাই আমরা করি, যত্ন-আত্তির বেলায় তার সিকিভাগও অনেক সময় আমরা করি না। অথচ একটু যত্ন নিলে, রক্ষণাবেক্ষণ করলেই দৈনন্দিন ব্যবহার্য যন্ত্রটি টেকে আরও বেশি দিন। কীভাবে ফ্রিজের যত্ন নেব, নষ্ট হলে কী করব, কোন প্রতিষ্ঠানের ওয়ারেন্টি নীতি কেমন, চলুন একটু খোঁজখবর জানা যাক।,দীর্ঘদিন ব্যবহারের জন্যই সাধারণত আমরা ফ্রিজ কিনি। কীভাবে যত্ন নিলে যন্ত্রটি টেকসই হবে, জানতে চেয়েছিলাম ওরিয়ন গ্রুপে কর্মরত প্রকৌশলী মোরশেদুল আরেফিনের কাছে। তিনি বলেন, ‘ফ্রিজ বাসায় নেওয়ার পর প্রথম কাজ হলো, এটিকে সমতল জায়গায় রাখা। অসমান জায়গায় বসালে ফ্রিজ থেকে শব্দ হতে পারে এবং ধীরে ধীরে কমপ্রেসরের কার্যক্ষমতা হ্রাস পাওয়ার আশঙ্কা থাকে। এ ছাড়া ফ্রিজের নরমাল অংশে একটা ড্রেন পাইপ থাকে, যা ভেতরে জমা জলীয় বাষ্পকে শোষণ করে বাইরে বেরিয়ে যেতে সাহায্য করে। শাকসবজি রাখার কারণে অনেক সময় এই ড্রেন পাইপের পথ বন্ধ হয়ে যায়। তাই মাঝেমধ্যেই এটি পরিষ্কার করা উচিত। ছোট কাঠি দিয়ে করা যেতে পারে। ফ্রিজের দরজা ঠিকভাবে লাগানো হচ্ছে কি না, এটাও গুরুত্বপূর্ণ। খাবার বা পানীয় ঠান্ডা না হওয়ার যে অভিযোগটি অনেকেই করেন, সেটা ভালোভাবে দরজা না লাগানোর কারণেও হতে পারে। কম জিনিস ফ্রিজে রাখলে ফ্রিজের তাপমাত্রা যেমনটা রাখা উচিত, হঠাৎ করে বেশি পণ্য রাখলে তাপমাত্রাও সেই অনুসারে কমিয়ে নেওয়া উচিত। আবার ধোঁয়া ওঠা গরম খাবার ফ্রিজে রাখা উচিত নয়। ফ্রিজের সঙ্গে দেওয়া নির্দেশিকা বইটি এগুলো বুঝতে ব্যবহারকারীকে সাহায্য করবে। যত্ন নেওয়ার ক্ষেত্রে নরমাল ও ডিপ ফ্রিজের (ফ্রিজার) নিয়ম প্রায় একই।’,যত্নের অভাবে যেমন ফ্রিজ নষ্ট হতে পারে, তেমনি উৎপাদনগত ত্রুটিও (ম্যানুফ্যাকচারিং ডিফেক্ট) থাকতে পারে। যেকোনো সমস্যা হলেই তাৎক্ষণিকভাবে আমাদের যা মাথায় আসে তা হলো কোথায় মেরামত করব, ওয়ারেন্টি আছে কি না? ওয়ালটন রেফ্রিজারেটরের চিফ বিজনেস অফিসার আনিসুর রহমান বললেন, ‘ঠিকমতো রক্ষণাবেক্ষণ করা জরুরি। আমরা যেহেতু শহর থেকে শুরু করে প্রত্যন্ত গ্রামাঞ্চলেও ফ্রিজ সরবরাহ করি, তাই আমাদের অভিজ্ঞতা বিভিন্ন রকম। গ্রামের দিকে অনেকে ঠিকমতো যত্ন নিতে পারেন না। তাঁদের শেখানোর দায়িত্বও আমাদেরই এবং আমরা চেষ্টা করে যাচ্ছি। ওয়ারেন্টির সুবিধা কীভাবে নিতে হবে এবং কোন কোন ক্ষেত্রে একজন গ্রাহক ওয়ারেন্টি দাবি করতে পারবেন, গ্রাহকের এটা নিয়ে প্রাথমিক ধারণা থাকতে হবে। আমাদের ফ্রিজের ক্ষেত্রে যদি কোনো সমস্যা দেখা দেয়, আমরা বিভিন্নভাবে গ্রাহককে সেবা দিয়ে থাকি। আমাদের যেকোনো ফ্রিজ কেনার পর থেকে ৫ বছর পর্যন্ত বিনা মূল্যে সার্ভিস দেওয়া হয়। এ ছাড়া কমপ্রেসরের ওপর থাকে ১২ বছরের ওয়ারেন্টি।’,ওয়ালটন ফ্রিজগুলোতে ওয়ারেন্টি নীতি দুইভাবে কাজ করে। বাসায় ব্যবহারের ক্ষেত্রে যে সুবিধাগুলো পাওয়া যায়, একই পণ্যের বাণিজ্যিক ব্যবহারের ক্ষেত্রে সেগুলো কমে আসে। ওয়ালটনের যেকোনো ফ্রিজের ক্ষেত্রে দেশের মধ্যে সর্বোচ্চ ১২ বছরের ওয়ারেন্টি সুবিধা পাওয়া যাবে। কনকা ফ্রিজের ক্ষেত্রে বিক্রির পর বিনা মূল্যে পাঁচ বছরের সেবা দেওয়া হয়। সঙ্গে থাকছে ১০ বছরের কমপ্রেসর ওয়ারেন্টি। দেশীয় ব্র্যান্ড যমুনাও দিচ্ছে একই রকম সেবা। আরএফএল ইলেকট্রনিকসের ভিশন ও স্যামসাং ফ্রিজের সঙ্গে মিলছে ১০ বছরের কমপ্রেসর ওয়ারেন্টি। ওরিয়ন ফ্রিজের সঙ্গে আছে ১২ বছরের ওয়ারেন্টি সুবিধাসহ ২৪ ঘণ্টার মধ্যে সার্ভিসের নিশ্চয়তা।"
স্মার্ট ফ্রিজে কত কী,"প্রতিদিন বাজার বা তিনবেলা রান্না করার সময় এখন সবার হয় না। তাই এক দিন বাজার করে কয়েক দিন চালানো অথবা একবারে একটু বেশি রান্না করে সংরক্ষণ করার দরকার পড়ে। আর খাবার বা বাজার সংরক্ষণের সবচেয়ে জরুরি যন্ত্র রেফ্রিজারেটর। কিন্তু আজকাল অনেকে খাবারের গুণমান নষ্ট হওয়ায় ভয়ে ফ্রিজে বেশি দিন রাখতে চান না। এখন সেই সমস্যার সমাধানেও ফ্রিজে এসেছে নতুন প্রযুক্তি। শাকসবজি যেমন সূর্যের আলোয় সতেজ থাকে, তেমনি ফ্রিজের ভেতরে নতুন যুক্ত হওয়া প্রযুক্তি অতিবেগুনি রশ্মির কল্যাণে শাকসবজি ফ্রেশ থাকবে, দাবি করছেন ফ্রিজ প্রস্তুতকারক প্রতিষ্ঠানগুলো। দিন যাচ্ছে আর ফ্রিজে যুক্ত হচ্ছে এমন আধুনিক সুবিধা।,বর্তমানে বাজারে ওয়ালটন, স্যামসাং, হিটাচি, ওয়ার্লপুল, ট্রান্সটেক, শার্প, এলজি, সিঙ্গার, ওরিয়ন, ভিশন, কনকা, যমুনা, ট্রান্সকমসহ বিভিন্ন কোম্পানির স্মার্ট ফ্রিজ রয়েছে। স্মার্ট ফ্রিজে থাকে ইনভার্টার প্রযুক্তি। এতে পাঁচটি মোড কাজ করে। বিদ্যুৎ খরচও কম। সাধারণভাবে ওপরে ডিপ আর নিচে ‘নরমাল’ ফ্রিজ থাকে। তবে এখন ধারণা বদলে যাচ্ছে। অনেক রেফ্রিজারেটরে এখন নরমাল ওপরে দিয়ে ডিপ অংশ রাখা হচ্ছে নিচে। নতুন এই প্রযুক্তির যন্ত্রে প্রয়োজনের সময় ডিপ ফ্রিজকে পুরোটাই সাধারণ ফ্রিজে রূপান্তর করে ব্যবহার করা যায়। কেউ বাসার বাইরে গেলে দীর্ঘ সময়ের জন্য এনার্জি সেভিং মোড চালু করে রাখতে পারেন। স্মার্ট ফ্রিজে যুক্ত হয়েছে টাচ প্রযুক্তি। কাচের দরজাযুক্ত এই ফ্রিজে দুবার নক করলেই আলো জ্বলে উঠবে। বাইরে থেকে দেখা যাবে ফ্রিজের কোন চেম্বারে কী রাখা আছে। ফ্রিজে এখন থাকে অ্যান্টি-ব্যাকটেরিয়াল প্রযুক্তি। ফলে খাবার দীর্ঘ সময় তাজা থাকে। স্মার্ট ফ্রিজের আলাদা কম্পার্টমেন্টে চাইলেই খাবারের ধরন অনুযায়ী বিভিন্ন আর্দ্রতায় আলাদাভাবে রাখতে পারবেন, যা খাবারকে সতেজ রাখে দীর্ঘ সময়। এতে এক খাবারের গন্ধ অন্য খাবারে যায় না এবং খাবারের গুণগত মান ঠিক থাকে অনেক বেশি। ফ্রিজে আরও রয়েছে ডুয়েল ফ্যান কুলিং, যা খাবারকে পর্যাপ্ত পরিমাণ কুলিং সরবরাহ করে। ফলে দীর্ঘদিন খাবার সংরক্ষণ করা সম্ভব হয়।,ওয়ালটনের অ্যাডিশনাল অপারেটিভ পরিচালক মোস্তাফিজুর রহমান বলেন, ‘ওয়ালটনে প্রায় ২০০ মডেলের ফ্রিজ আছে। ঈদ উপলক্ষে এসেছে আরও নতুন বেশ কিছু মডেল। নন-ফ্রস্ট (ফ্রিজের গায়ে বরফ জমবে না এমন) রেফ্রিজারেটরগুলোর দাম ৪৭ হাজার থেকে শুরু করে ১ লাখ ৩১ হাজার পর্যন্ত।’,এদিকে ট্রান্সকম ডিজিটালে ৪৩ হাজার ৯০০ টাকা থেকে শুরু করে পাঁচ লাখ টাকার ফ্রিজও আছে। কী আছে লাখ টাকার ফ্রিজে, জানতে চাইলে প্রতিষ্ঠানটির জ্যেষ্ঠ ব্যবস্থাপনা পরিচালক মাহবুব হাসান বলেন, ‘এগুলো সরাসরি জাপান থেকে আসে। এটা টাচ কন্ট্রোল। এর ভেতর ন্যানো টাইটেনিয়াম টেকনোলজি আছে। ফলে কোনো খাবার ১৫ দিন রাখলেও সেটা যেভাবে রাখা হয়েছিল সে রকমই থাকে। খাবারের পুষ্টিগুণ অক্ষুণ্ন থাকে।’,অনেক প্রতিষ্ঠানের এখন দুই দরজাওয়ালা ফ্রিজ আছে। কেউ কেউ এনেছে চার দরজার ফ্রিজ। শুধু যেটুকু দরকার সেই অংশের দরজা খুললেই চলবে, বাকি অংশে থাকা খাবারের আর্দ্রতা থাকবে ঠিকঠাক। দুই দরজার ফ্রিজে আছে টাচ করে লক করার সুবিধা। শিশুরা যাতে যখন–তখন ফ্রিজ খুলতে না পারে, সে জন্য এই লক। ফলে এটাকে চাইল্ড লক বলা হচ্ছে। ফ্রিজের বাইরের দিক থেকে সরাসরি ঠান্ডা পানি নেওয়ার জন্য অনেক কোম্পানির আছে আলাদা চেম্বার। শুধু ঠান্ডা পানি না, ফ্রিজ না খুলে বরফের টুকরা বা বরফকুচিও নেওয়া যায় স্মার্ট ফ্রিজ থেকে। বাইরে শুধু গ্লাস ধরবেন আর গড়গড় করে বরফ পড়তে থাকবে। স্মার্ট ফ্রিজের কোনো কোনো মডেল পুরোটাই ওয়াই–ফাই সুবিধা থাকায় স্মার্টফোনের মাধ্যমে পরিচালনা করাও সম্ভব। বিদ্যুৎ খরচ কমানো, বরফ না জমাসহ নানা সুবিধা যুক্ত হয়েছে এই সময়ে ফ্রিজে।,খাবার সতেজ রাখার পাশাপাশি ঘরের সৌন্দর্য বৃদ্ধিতে ফ্রিজের ভূমিকা রয়েছে। দামি ফ্রিজগুলোতে থাকে মার্বেলের দরজা বা প্রিমিয়াম গ্লাস লুক। আপনি যদি রুচিশীল হন আর সামর্থ্য থাকে, তাহলে প্রয়োজন বুঝে আধুনিক একটা ফ্রিজ পরিবারকে উপহার দিতেই পারেন।"
দেশে ফ্রিজের বাজার বড় হচ্ছে,"শহরে থেকে প্রত্যন্ত এলাকায় পৌঁছে গেছে বিদ্যুৎ–সংযোগ। মানুষের ক্রয়ক্ষমতাও বেড়েছে। নিত্যপ্রয়োজনীয় পণ্যে পরিণত হয়েছে ফ্রিজ।,দেড় দশক আগে ওয়ালটন দেশে ফ্রিজের উৎপাদন শুরু করে। এর আগপর্যন্ত পণ্যটি আমদানিনির্ভর ছিল। ওয়ালটন আমদানি করা ফ্রিজের চেয়ে তুলনামূলক কম দামে পণ্যটি সরবরাহ করায় সেটি অনেকের ক্রয়ক্ষমতার মধ্যে চলে আসে। এরপর ধীরে ধীরে দেশে ফ্রিজ উৎপাদনকারী প্রতিষ্ঠানের সংখ্যা বাড়তে থাকে। সরকারও নীতিসহায়তা নিয়ে এগিয়ে আসে। তখন প্রতিযোগিতায় টিকে থাকতে বিশ্বখ্যাত একাধিক ব্র্যান্ড দেশে ফ্রিজ উৎপাদনের উদ্যোগ নেয়। ফলে ধীরে ধীরে ফ্রিজে আমদানিনির্ভরতা কমছে। বর্তমানে পণ্যটির বাজারে দেশীয় কোম্পানিগুলোই দাপট দেখাচ্ছে। দেশের চাহিদা মিটিয়ে রপ্তানিও করছে একাধিক প্রতিষ্ঠান।,দেশের ফ্রিজের বাজার নিয়ে সুনির্দিষ্ট কোনো পরিসংখ্যান নেই। গত বছরের মার্চে প্রকাশিত মার্কেটিং ওয়াচ বাংলাদেশের (এমডব্লিউবি) এক গবেষণায় বলা হয়, ২০১০ সাল পর্যন্ত দেশের ফ্রিজের বাজার বিদেশি ব্র্যান্ডগুলো নিয়ন্ত্রণ করত। বর্তমানে ফ্রিজের বাজারের আকার প্রায় ৬৮ কোটি মার্কিন ডলারের। ২০২২ সালে সেটি বেড়ে ৮৮ কোটি ডলার বা সাড়ে ৭ হাজার কোটি টাকায় দাঁড়াবে বলে পূর্বাভাস দেয়। ২০১৯ সালে দেশে প্রায় ৩২ লাখ ফ্রিজ বিক্রি হয়েছে বলে গবেষণায় বলা হয়।,ফ্রিজ উৎপাদন ও বাজারজাতের সঙ্গে যুক্ত প্রতিষ্ঠানের কর্তাব্যক্তিরা জানান, করোনার কারণে বিক্রি কিছুটা কমেছে। এরপরও গত বছর কমবেশি ৩০ লাখ ফ্রিজ বিক্রি হয়েছে। বছরে গড়ে ১৫ শতাংশ হারে প্রয়োজনীয় এই পণ্যটির বাজার বড় হচ্ছে।,ক্রেতারা ফ্রিজ কেনার সময় দাম, স্থায়িত্ব, বিদ্যুৎ সাশ্রয়, নকশা, কম্প্রেসর, বিক্রয়োত্তর সেবা ও আধুনিক প্রযুক্তির বিষয়টিকে গুরুত্ব দেন। অন্যদিকে ফ্রিজ থেকে পানি বের হওয়া, কম্প্রেসরের উচ্চ শব্দ, অতিরিক্ত বিদ্যুৎ খরচ, বেশি বরফ জমা, নির্দিষ্ট সময় পর পর কম্প্রেসরের কার্যক্ষমতা হ্রাস পাওয়া নিয়ে গ্রাহকদের অভিযোগ রয়েছে। তবে অপেক্ষাকৃত কম মূল্যে মোটামুটি ভালো মানের ফ্রিজ তৈরিতে সক্ষম হওয়ায় দেশীয় ব্র্যান্ডের ফ্রিজ জনপ্রিয় হয়েছে বলে এমডব্লিউবির গবেষণায় উঠে এসেছে।,দেশীয় ব্র্যান্ডের মধ্যে সবচেয়ে এগিয়ে রয়েছে ওয়ালটন। ১৯৯৯ সালে চীন থেকে আমদানি করা টেলিভিশন বিক্রির মাধ্যমে ওয়ালটন ইলেকট্রনিকসের বাজারে যাত্রা শুরু করে। ২০০৫ সালের শেষ দিকে তারা গাজীপুরের কালিয়াকৈরে নিজস্ব জমিতে কারখানা গড়ে তোলে। সেই কারখানায় বাণিজ্যিক উৎপাদন শুরু হয় ২০০৮ সালে, ফ্রিজ দিয়ে। ওয়ালটনের বার্ষিক উৎপাদনসক্ষমতা ৪২ লাখ ইউনিট ফ্রিজ। ২০১৭ সালে প্রতিষ্ঠানটি ফ্রিজের সবচেয়ে গুরুত্বপূর্ণ উপাদান কম্প্রেসর উৎপাদন শুরু করে।,ওয়ালটন কর্তৃপক্ষ জানায়, গত বছর তারা ২৩ লাখ ৮৫ হাজার ফ্রিজ বিক্রি করেছে। বিশ্বের বিভিন্ন দেশে ওয়ালটনের কারখানায় তৈরি ফ্রিজ রপ্তানিও হচ্ছে। চলতি অর্থবছরের প্রথম ৯ মাসে ফ্রিজ রপ্তানিতে ৬৫৩ শতাংশ প্রবৃদ্ধি হয়েছে।,জানতে চাইলে ওয়ালটন হাইটেক ইন্ডাস্ট্রিজের ব্যবস্থাপনা পরিচালক গোলাম মুর্শেদ প্রথম আলোকে বলেন, ‘ফ্রিজের বাজারের ৭০ শতাংশ আমাদের দখলে। কাজটা একেবারে সহজ ছিল না। এর পেছনে অনেকগুলো সাপোর্ট ছিল। যেমন শতভাগ বিদ্যুতায়ন, দেশীয় ইলেকট্রনিকস শিল্পের জন্য সরকারের বিভিন্ন নীতিসহায়তা।’,প্রাণ-আরএফএল গ্রুপ ২০১৪ সালে ফ্রিজের ব্যবসা শুরু করে। নরসিংদীতে তাদের কারখানায় দিনে দেড় হাজার ফ্রিজ উৎপাদনের সক্ষমতা রয়েছে। ভিশন ও ভিগো ব্র্যান্ড নামে দেশে বাজারজাত করার পাশাপাশি গত বছর ভারত ও নেপালে ফ্রিজ রপ্তানি শুরু করেছে প্রতিষ্ঠানটি।,প্রাণ-আরএফএল গ্রুপের পরিচালক (বিপণন) কামরুজ্জামান কামাল প্রথম আলোকে বলেন, মানুষের অর্থনৈতিক অবস্থার পরিবর্তন হয়েছে। কর্মজীবী মানুষের সংখ্যা বেড়েছে। তাতে ফ্রিজের চাহিদা ও প্রয়োজনীয়তা আগের চেয়ে বেড়েছে।,ফ্রিজের বাজারে দেশীয় প্রতিষ্ঠানগুলোর মধ্যে অন্যতম যমুনা ইলেকট্রনিকস। ২০১৪ সাল থেকে যমুনা ব্র্যান্ড নামে ফ্রিজ বিক্রি করছে প্রতিষ্ঠানটি। জানতে চাইলে যমুনা ইলেকট্রনিকসের পরিচালক (বিপণন) সেলিম উল্লাহ প্রথম আলোকে বলেন, বৈশ্বিক ব্র্যান্ডগুলোর বেচাকানা বড় শহরকেন্দ্রিক। আর দেশীয় ব্র্যান্ডগুলো শহরের পাশাপাশি গ্রামেগঞ্জে পৌঁছে গেছে। ঈদ সামনে রেখে চলতি মাসে ৬০ হাজার ফ্রিজ বিক্রির লক্ষ্যমাত্রা রয়েছে বলে জানালেন তিনি।,ফ্রিজের বাজারে নবাগত দেশীয় ব্র্যান্ড ওরিয়ন। গত বছরের শুরুতে বাজারে পণ্য নিয়ে আসে প্রতিষ্ঠানটি। বর্তমানে তাদের বার্ষিক উৎপাদন সক্ষমতা ৩ লাখ ইউনিট ফ্রিজ।,ওরিয়ন হোম অ্যাপ্লায়েন্সের প্রধান বিপণন কর্মকর্তা মো. আবু তারিক জিয়া প্রথম আলোকে বলেন, ‘আমরা মধ্যবিত্ত ও নিম্নমধ্যবিত্ত মানুষের জন্য ফ্রিজ তৈরি করছি। এখন পর্যন্ত ৪০টি মডেলের ফ্রিজ বাজারে এনেছি। তার মধ্যে ২৮৫ থেকে ৩১৫ লিটারের ফ্রিজ রয়েছে। দাম ২২ হাজার থেকে ৩৫ হাজার টাকা। আগামী বছর আমরা ফ্রিজ রপ্তানি করার লক্ষ্যে এগোচ্ছি।’,বিশ্বখ্যাত ব্র্যান্ড স্যামসাং প্রতিযোগিতায় টিকে থাকতে দেশে ফ্রিজ উৎপাদনের উদ্যোগ নিয়েছে। তাদের পণ্য উৎপাদন ও বাজারজাত করছে ফেয়ার ইলেকট্রনিকস। বাজারজাতের সঙ্গে আরও যুক্ত আছে ট্রান্সকম, বাটারফ্লাই, র‌্যাংগ্‌স ও ইলেক্ট্রা ইন্টারন্যাশনাল। গত বছর স্যামসাং ৬৫ হাজার ফ্রিজ বিক্রি করেছে। তার আগের বছর তাদের বিক্রি ছিল ৩৫ হাজার।,জানতে চাইলে স্যামসাং বাংলাদেশের প্রোডাক্ট ম্যানেজার রেজাউল হায়দার প্রথম আলোকে বলেন, ‘আমরা বছরে যে পরিমাণ ফ্রিজ বিক্রি করি, তার ৯০ শতাংশ দেশে উৎপাদিত। দেশে উৎপাদন করলেও স্যামসাংয়ের আন্তর্জাতিক মান বজায় রাখা হয়।’ তিনি আরও বলেন, বাংলাদেশে ইলেকট্রনিকস পণ্যের বিপুল সম্ভাবনা রয়েছে। সেটিকে মাথায় রেখেই ব্যবসায়িক পরিকল্পনা করছি। চলতি বছর ১ লাখ ২৫ হাজার ফ্রিজ বিক্রির লক্ষ্যমাত্রা রয়েছে আমাদের।’,চীনা ব্র্যান্ড কনকা দেশে উৎপাদন করছে ইলেক্ট্রো মার্ট। সোনারগাঁয়ে স্থাপিত কারখানায় কনকার পাশাপাশি প্রতিষ্ঠানটি তাদের নিজস্ব ব্র্যান্ড হাইকোর ফ্রিজও উৎপাদন করছে। বর্তমানে তাদের উৎপাদনসক্ষমতা বার্ষিক ৩ লাখ ফ্রিজ।,জানতে চাইলে ইলেক্ট্রো মার্টের উপব্যবস্থাপনা পরিচালক নূরুল আফসার প্রথম আলোকে বলেন, ‘ইলেকট্রনিকস পণ্যের জন্য বাংলাদেশ খুবই সম্ভাবনাময়। সেই হিসেবে আমাদের ধারণা, আগামী ১০ বছরের মধ্যে ফ্রিজের বাজার দ্বিগুণ বড় হবে।’ তিনি আরও বলেন, ইলেকট্রনিকস পণ্য উৎপাদনে উৎসাহিত করতে সরকার যেসব নীতিসহায়তা দিচ্ছে, সেটি আরও বেশ কয়েক বছর অব্যাহত রাখলে বিদেশি বিনিয়োগকারীরা উৎসাহিত হবে। অন্যদিকে দেশীয় প্রতিষ্ঠানগুলোও তাদের বিনিয়োগ তুলতে সক্ষম হবে।,কয়েক বছর আগেও গ্রীষ্মকাল এলেই শীতাতপনিয়ন্ত্রণ যন্ত্র বা এসির বিক্রি বাড়ত। এখন তার সঙ্গে যুক্ত হয়েছে ফ্রিজও। এবার বৈশাখ ও ঈদ কাছাকাছি হওয়ায় এবং এ সময়ে গরমের তীব্রতা বেড়ে যাওয়ায় ফ্রিজের বিক্রি অন্যান্য বছরের তুলনায় ভালো বলে জানালেন ব্যবসায়ীরা।,ইলেক্ট্রা ও স্যামসাং ফ্রিজের বাজারজাতের সঙ্গে যুক্ত ইলেক্ট্রা ইন্টারন্যাশনালের মহাব্যবস্থাপক (সেলস অ্যান্ড মার্কেটিং) মো. মোবারক হোসেন প্রথম আলোকে বলেন, ‘প্রতিযোগিতায় টিকে থাকতে আমরা মুনাফা কমিয়ে দিয়েছি। তাতে আমরা ১৫ হাজার ৪০০ থেকে ৯৪ হাজার ৮০০ টাকায় ফ্রিজ বিক্রি করতে পারছি।’ তিনি জানান, গত দুই বছর তাঁদের প্রতিষ্ঠানের ফ্রিজের বিক্রি ২০ থেকে ২৫ শতাংশ বেড়েছে।,এমডব্লিউবির গবেষণার তথ্য অনুযায়ী, দেশে তিন ধরনের ফ্রিজ বিক্রি হয়। তার মধ্যে সবচেয়ে বেশি ফ্রস্ট ফ্রিজের বাজার হিস্যা ৮৫ শতাংশের কাছাকাছি। নন ফ্রস্ট ৮ দশমিক ৩৩ এবং চেস্ট বা ডিপ ফ্রিজ ৬ দশমিক ৭ শতাংশের মতো বিক্রি হয়।,সাধারণ সময়ের তুলনায় চলতি মাসে ২০-৩০ শতাংশ বেশি ফ্রিজ বিক্রি হচ্ছে বলে জানালেন ট্রান্সকম ডিজিটালের জ্যেষ্ঠ ব্যবস্থাপক (বিপণন) মো. মাহবুব হাসান। তিনি বলেন, জেলা শহর থেকে শুরু করে প্রত্যন্ত অঞ্চলে ফ্রিজের চাহিদা বাড়ছে। অন্যদিকে রাজধানীসহ বিভাগীয় শহরের ক্রেতাদের মধ্যে সর্বশেষ আধুনিক প্রযুক্তির প্রতি ঝোঁক বাড়ছে। আবার সময়ের সঙ্গে সঙ্গে রুচি ও চাহিদারও পরিবর্তন হয়। ফলে পুরোনো ফ্রিজ বদলে নতুন কেনার প্রবণতাও বেড়েছে। তিনি জানালেন, ট্রান্সকম ডিজিটাল বর্তমানে নিজেদের ব্র্যান্ড ট্রান্সটেক ছাড়া বৈশ্বিক ব্র্যান্ড স্যামসাং, ওয়ার্লপুল ও হিটাচির ফ্রিজ বিক্রি করে।"
ফেলনা জিনিস দিয়েই ঘর সাজাবেন যেভাবে,"পুরোনো এমন অনেক জিনিসই আছে যেগুলো আমরা কাজে লাগে না বলে ফেলে দেই। এমন অনেক ফেলনা জিনিস দিয়েই কিন্তু ঘর সেজে উঠতে পারে নতুন সাজে। চলুন দেখে নিই ফেলনা জিনিস দিয়ে সাজানো এমনি কিছু ঘরের ছবি।,তখন সবে ডিজাইনার হিসেবে কাজ শুরু করেছেন ডিজাইনার লিপি খন্দকার। যে প্রতিষ্ঠানে কাজ করতেন, দেখলেন সেখানে কাজে লাগবে না এমন ব্লকগুলো ফেলে দেওয়ার জন্য বস্তায় ভরা হচ্ছে। জানতে পারলেন, মানিকগঞ্জের একটি নদীতে ফেলে দেওয়া হবে এগুলো। অকেজো হলেও ব্লকের ওপরের কারুকাজ ছিল দেখার মতো। কী মনে করে যেন লিপি খন্দকার বললেন, এগুলো ফেলে না দিয়ে আমাকে দিয়ে দিন। তারা এই ব্লকগুলো লিপি খন্দকারকে দিয়ে দিলে তা দিয়েই তিনি বানিয়ে নিলেন বসার ঘরের সব আসবাব।,ভাগনির বাসায় বেড়াতে গিয়েছিলেন নাসরীন হক। পেশায় তিনি একজন গৃহিণী। দেখলেন, ছাদে পুরোনো দিনের দুটি চেয়ার পড়ে আছে। খোঁজ নিয়ে জানতে পারলেন, সেগুলো তার ভাগনির দাদাশ্বশুরের। চেয়ার দুটির নকশা নাসরীন হককে বেশ টানল। যেহেতু ওরা ব্যবহার করছে না, তাই ভাগনির কাছ থেকে চেয়ে নিলেন চেয়ারগুলো। এরমধ্যে একটার পায়া ছিল ভাঙা , যে কারণে একসঙ্গে রাখা যাচ্ছিল না। তখন দুটি চেয়ার জোড়া লাগিয়ে সাদা রং করে নাসরীন হক বানিয়ে ফেললেন বসার ঘরের বেঞ্চ। "
স্থাপত্যে রঙের খেল,"রং কেবল রং নয়; স্থাপত্যে রং ‘একের ভেতর অনেক’ ভূমিকা পালন করে। এই যেমন স্থাপত্যটাকে টেকসই করে। ঝড়, বৃষ্টি, রোদ, ধুলার ঝাপটা থেকে বাঁচায়। আবার একটা নির্দিষ্ট আবহ সৃষ্টি করে ওই স্থাপত্য নির্মাণের উদ্দেশ্যসাধনে সহায়তা করে। এই যেমন হলুদ রং ক্ষুধা উদ্রেককারী। তাই এখন অনেক হোটেল আর রেস্তোরাঁর ভেতরের দেয়াল রাঙানো হচ্ছে হলুদের ছোঁয়ায়। দেখে নেওয়া যাক স্থাপত্যের রং কীভাবে প্রভাব ফেলে।,‘হাউ কালার ইফেকটস আর্কিটেকচার’ শিরোনামে একটি প্রতিবেদন প্রকাশ করেছে আর্ক ডেইলি ডটকম। সেখানে স্থাপত্যে বিভিন্ন রঙের প্রভাব নিয়ে স্থপতি ও মনোবিজ্ঞানীদের গবেষণার ফলাফল তুলে ধরা হয়েছে। এই যেমন নীল রং মানুষকে ‘সজাগ’ রাখে, জেগে থাকতে সাহায্য করে। আবার কেউ যদি মন–খারাপ ভাবটা উদ্‌যাপন করতে চান, তাহলে নীলচে রঙের একটা ঘরে গিয়ে এক কোনায় চুপচাপ বসে থাকতে পারেন।,মানুষের একেকটি অনুভূতির সঙ্গে গভীর সম্পর্ক আছে একেক রঙের। যেমন লাল রং ভয় বা বিপদের সঙ্গে সম্পর্কিত। সেটি মানুষের রক্তের রং লাল হওয়ায় কারণেও হতে পারে। লাল আসক্তি, উত্তেজনা, উষ্ণতা, ভয়, রাগ—এ রকম নানা কিছুকে নির্দেশ করে। ,এটা নির্ভর করে আপনি কোথায় লালের কোন শেড ব্যবহার করছেন। লালের গাঢ় শেডগুলো, যেমন মেরুন বা ওয়াইন রংগুলো প্রলুব্ধকর আবহ সৃষ্টি করে। আবার যদি একটু উজ্জ্বল বা নিয়ন লাল ব্যবহার করেন, সেটা বেশ বন্ধুভাবাপন্ন একটা আবহ সৃষ্টি করে। ,তবে বিভিন্ন শেডের লাল রঙের ব্যবহারে আবার অনন্য একটা মুড সৃষ্টি করা যেতে পারে। কোনো নিরপেক্ষ রঙের মাঝে লাল দিয়ে কিছু আঁকা বা নকশা করা হলে সেটা আকর্ষণীয় হবে। ,তবে ঘরের আকার ছোট হলে লাল ব্যবহার না করাই ভালো, তাতে স্পেসটা আরও ছোট মনে হবে। যেকোনো গাঢ় রঙে জায়গা ছোট দেখায়। কমলাও উজ্জ্বল রং, তবে লালের মতো চড়া নয়। আপনি উজ্জ্বল রঙের ‘ভক্ত’ হলে বসার ঘরটিকে কমলায় রাঙিয়ে তুলতে পারেন। তবে কাছাকাছি কয়েকটা শেড ব্যবহার করলে বেশি ভালো হবে।,হলুদ ‘হ্যাপি মুডে’র রং। এই রং দিয়েই আপনি ঘরের পুরোটাই রাঙিয়ে তুলতে পারেন। ‘শান্ত’ এই রঙের বৈশিষ্ট্যের কারণে বাচ্চার ঘর, ডে কেয়ার বা কিন্ডারগার্টেনে ব্যবহার করা যেতে পারে। ,অনেকের মতে হলুদ ক্ষুধা উদ্রেককারী রং। তাই অনেক রেস্তোরাঁতেও এখন হলুদের ব্যবহার চলে। এদিকে সবুজ খুবই আরামদায়ক রং। বিশেষ করে নিয়ন সবুজ, কলাপাতা বা টিয়াসবুজ। ,সাদার পাশে সবুজ আরও অর্থপূর্ণভাবে ফুটে ওঠে। তাই মৈত্রী (ফ্রেন্ডলি) আবহ তৈরিতে সবুজ আর সাদা পাশাপাশি রেখে রাঙাতে পারেন আপনার দেয়াল। পাবলিক স্পেস, যেমন ড্রয়িংরুমের জন্য অনেকেরই পছন্দের রং নীল। ,কাছাকাছি অন্য রং বা নীলের একাধিক শেড অথবা সাদার সঙ্গে ব্যবহার করে বাড়ির বাইরের অংশেও ব্যবহার করা যেতে পারে নীল। ঘরের বাইরের দিকে আলোর রহস্যময় ব্যবহার করতে চাইলে বাইরের দেয়ালে নীলই সেরা।,রঙের ক্ষেত্রে নিজের বাসাকে অন্য সব বাসা থেকে যদি আলাদা করতে চান, তাহলে ব্যবহার করতে পারেন বেগুনি। অন্যদিকে, মডার্ন স্থাপত্যে বাইরের দিকে যে রং সবচেয়ে বেশি ব্যবহার করা হয়, সেটি হলো সাদা। সাদা পবিত্রতা আর শুভ্রতার রং।,স্থাপত্যের ডিজাইন যদি এমন হয় যে সেখানে আলো–ছায়ার খেলা আছে, তাহলে বাইরের দিকে সাদা রং ব্যবহার করাই সবচেয়ে উপযোগী হবে। অন্যদিকে, ভেতরের দেয়ালে সাদা ব্যবহার করলে সেই স্পেসটা বড় দেখায়, উজ্জ্বল দেখায়। ,এ কারণেই সিলিংয়ে সাধারণত সাদা রং ব্যবহার করা হয়। অন্যদিকে, আপনি যদি দেয়াল পেইন্টিং বা নানা কিছু দিয়ে সাজাতে চান, সে ক্ষেত্রেও সাদা হবে সেরা, যাতে অন্য সব রং তার সক্রিয়তা নিয়ে ফুটে উঠতে পারে। "
দুবাইয়ের এ রিসোর্ট বানাতে খরচ হয়েছে ২ হাজার কোটি টাকার বেশি,
ঢুঁ মারুন অজয়-কাজলের ৭০ কোটির বাংলোয়,
দীপিকাদের এই বিলাসবহুল হোটেলে থাকার খরচ কত?,
বাসা বদল করবেন? এই টিপসগুলো কাজে দেবে,"বাসা বদল একবার যিনি করেছেন, তিনি চান না, এমন ঘটনা তাঁর জীবনে আবার ঘটুক। বাসা বদলানোর ঝক্কির বিষয়টি কমবেশি সবাই অবগত। আলমারি থেকে আলপিন—সব ঠিকঠাকমতো ঠিকানা বদল সহজ কথা নয়। গুছিয়ে স্বস্তির সঙ্গে বাসা বদলের ক্ষেত্রে এই লেখাটি হতে পারে সহায়ক।,এক সহকর্মীর সঙ্গে আলাপ হচ্ছিল। সম্প্রতি তিনি বাসা বদলেছেন। তাঁর কাছে টিপস চাইতেই বললেন, ‘অন্যরা কী করে? আলমারি আর ওয়ার্ডরোব থেকে সব বের করে কার্টনে ভরে। তারপর নতুন বাসায় গিয়ে কার্টন খুলে আবার সবকিছু জায়গামতো রাখে। এর ভেতর কিছু কার্টন হাওয়ায় মিলিয়ে যায়। আবার সব কার্টন ঠিকঠাক থাকলেও, কিছু জিনিস খুঁজেই পাওয়া যায় না। আমি এসব কিছুই করিনি। সবকিছু তালাবদ্ধ করে প্রতিটি ড্রয়ার, দরজা স্কচ টেপ দিয়ে আটকেছি। তৃতীয় পর্যায়ের সাবধানতা হিসেবে দড়ি দিয়ে বেঁধেছি। তারপর বাসা বদলে দড়ি আর স্কচটেপ খুলে দিয়েছি।’ এই বুদ্ধি আপনি কতটা কাজে লাগাবেন, সেটা আপনার ব্যাপার।,তবে বাসা বদলানোর সময় সবকিছু্ই এক বাসা থেকে অন্য বাসায় টেনে নেওয়ার দরকার নেই। কিছু অপ্রয়োজনীয়, পুরোনো বা কম প্রয়োজনীয় জিনিস বিক্রি করে দিতে পারেন। অথবা কাউকে দিয়ে দিতে পারেন। এতে নতুন বাসাটা হালকা দেখাবে। আপনারও টানাহেঁচড়ার ঝামেলাও কমবে। জিনিসপত্র কার্টনে ওঠানোর পর কিসে কী রাখছেন, একটা মার্কার দিয়ে লিখে রাখুন।,নতুন বাসায় যাওয়ার আগেই দরজা–জানালার পর্দার মাপ নিয়ে পর্দা বানাতে দিন। বাসায় উঠেই পর্দা লাগিয়ে দিন। তাতে ধুলা আর রোদের তাপও ঠেকানো যাবে। অন্য দিকে গোপনীয়তা বজায় রেখে ঘর সাজানোর কাজ করা যাবে।,কয়েক দিন আগে থেকেই সবজি, মাছ, মাংস—যা কিছু আছে, খেয়ে ফ্রিজ খালি করা শুরু করুন। খালি হয়ে গেলে বাসা বদলানোর আগের দিন লাইন বন্ধ করে দিন। পরদিন সকালে কেবল বরফগলা পানি ভালোভাবে মুছে নিন। নতুন বাসায় উঠেই ফ্রিজ চালু করবেন না। কয়েক ঘণ্টা পর লাইন দিন। এতে কমপ্রেশর ভালো থাকবে। সম্ভব হলে ওঠার দুই দিন আগে নতুন বাসায় তেলাপোকা মারার ওষুধ, ন্যাপথলিন আর অ্যারোসল স্প্রে করুন। বাসায় উঠে নতুন করে পরিষ্কার করে তারপর জিনিসপত্র ঘরে তুলুন।,বাসা বদলের সময় একটি ইমার্জেন্সি ব্যাগ রাখুন। যেখানে পানি, ঘরের চাবি, টাকা, ওষুধ, সানস্ক্রিন আর প্রয়োজনীয় জিনিসপত্র রাখা যাবে। আগেই এলাকার ইলেকট্রিশিয়ানের সঙ্গে কথা বলে রাখুন। নতুন বাসায় ইলেকট্রিক জিনিসপত্রের সংযোগ লাগানো নিয়ে যাতে কোনো ঝামেলা না হয়। কাছাকাছি বাসা হলে পুরোনো বাসার ফ্যান, লাইট, গ্যাস যিনি খুলবেন, তাকেই সঙ্গে করে নিয়ে যাওয়া যেতে পারে। "
ঘর সাজাতে টেবিল ল্যাম্প ব্যবহার করবেন যেভাবে,"আলোছায়ার খেলায় ঘরের সৌন্দর্য বাড়াতে টেবিল ল্যাম্পের জুড়ি নেই। একসময় শুধু পড়ার টেবিলেই বেশি দেখা যেত, তবে এখন আর শুধু সেখানেই সীমাবদ্ধ নেই টেবিল ল্যাম্প। অন্দরসজ্জায় সহজেই বৈচিত্র্য আনতে পারে টেবিল ল্যাম্প। মায়াবী আলোয় পাল্টে যায় পুরো ঘরের চেহারা।,‘একসময় গ্রামবাংলায় সন্ধ্যা নামলেই কুপি কিংবা হারিকেন জ্বালানোর চল ছিল। আধুনিক যুগে এসে অন্দরসজ্জায় নতুন করে আবার ফিরে এসেছে সেসব আলো’, বললেন, স্থাপত্যবিষয়ক প্রতিষ্ঠান ‘মেটামরফিক’–এর স্থপতি এবং অন্দরসজ্জাবিদ ফারাহ মৌমিতা। ধাতব উপাদানের পাশাপাশি আজকাল বাঁশ, বেত, কাগজ, কাঠ, গাছের গুঁড়ি, চীনামাটি, কাপড় ইত্যাদি উপকরণে তৈরি বাতি দেখতে পাওয়া যায়।,মৌমিতা বলেন, ‘প্রথমেই ভাবতে হবে ল্যাম্পটি কোথায় রাখবেন। দোকানের পরিবেশে এসব বাতি যত ভালো লাগুক না কেন, ঘরের অন্যান্য আসবাবের সঙ্গে তা মানাবে কি না, বুঝে নিন। টেবিলের ওপর রাখলে যতটা সম্ভব ছোটখাটো ল্যাম্প কেনাই ভালো। অন্যদিকে মেঝেতে রাখতে চাইলে কিনতে হবে লম্বা স্ট্যান্ডের ল্যাম্প। আবার যারা রাত জেগে পড়াশোনার জন্য টেবিল ল্যাম্প কিনতে চান, তাদের টেবিল ল্যাম্পের সৌন্দর্যের পাশাপাশি ভাবতে হবে পর্যাপ্ত আলোর কথা।’,কোথায় কেমন ল্যাম্প,সৌন্দর্য বাড়াতে টেবিল ল্যাম্প কিনতে চাইলে নকশার দিকে লক্ষ্য রাখা জরুরি। বৈচিত্র্যপূর্ণ ল্যাম্পশেড রাখার সবচেয়ে উপযুক্ত স্থান হলো বসার ঘর বা ড্রয়িংরুম। বসার ঘরের কোনো একটি কোণে অন্য আসবাবের পাশে রাখা এক বা একাধিক ল্যাম্প ঘরের সৌন্দর্য বাড়িয়ে তোলে বহুগুণ। বন্ধু অথবা পারিবারিক আড্ডায় পরিবেশটিকে আরও মনোরম করে তুলবে আলো–আঁধারের খেলা।,শোবার ঘরে রাখতে চাইলে এমন ল্যাম্প কিনতে হবে যেন অনায়াসে তা খাটের পাশে মানিয়ে যায়। শোবার ঘরে ব্যবহার করতে হবে হালকা আলোর বাল্ব। টেবিল ল্যাম্প এমন জায়গায় রাখতে হবে যেন বিছানা থেকে সহজেই নাগাল পাওয়া যায়।,খাবারের টেবিলের ওপরও রাখতে পারেন ল্যাম্প। বড় টেবিল হলে দুই পাশে একই রকম দুটি ল্যাম্প রাখলে ভালো দেখাবে। অথবা খাবারের টেবিলের পাশে কোন শোকেসের ওপরও রাখতে পারেন সুন্দর কোনো টেবিল ল্যাম্প। বাড়িতে প্রবেশের মুখে একটি কোণে অথবা শু কেবিনেটের ওপর রাখতে পারেন টেবিল ল্যাম্প। বাড়িতে ঢোকার পর অতিথিকে উষ্ণ অভ্যর্থনা জানাবে ওই টেবিল ল্যাম্পের আলো। এ ছাড়া বারান্দাতেও ব্যবহার করতে পারেন সুন্দর একটি টেবিল ল্যাম্প। টেবিল ল্যাম্পের আলোর রং বাড়ির দেয়ালের সঙ্গে মিলিয়ে নিতে পারেন। লাল, নীল, মেজেন্টা, সবুজ, লেমন ইত্যাদি রং বেছে নেওয়া যেতে পারে। তবে সাদা এবং সোডিয়াম আলো সব কিছুর সঙ্গে মানিয়ে যায়, দেখতেও বেশ লাগে।,দরদাম,বাজারে পাবেন বিভিন্ন রকমের টেবিল ল্যাম্প। আছে নানা ধরনের বাঁশের ল্যাম্প। দাম পড়বে ৪০০ থেকে ২ হাজার ৫০০ টাকা। বেতের ছোট-বড় ল্যাম্পশেড আকার ও কাজ ভেদে পাওয়া যাবে ১ হাজার থেকে ৫ হাজার টাকায়। কাঠের সঙ্গে ধাতব দিয়ে খোদাই করা কিংবা কাঠের ফ্রেমের ওপর কাচের শেড দেওয়া বিভিন্ন রকম কারুকাজের ল্যাম্প পাওয়া যাবে ৭০০ থেকে ৮ হাজার টাকায়। রট আয়রনের টেবিল ল্যাম্পের দাম ৩০০ থেকে ১ হাজার ২০০ টাকার মধ্যে। নকশা করা মাটির টেবিল ল্যাম্প পাবেন ৩০০ থেকে ৯০০ টাকায়। প্লাস্টিকের টেবিল ল্যাম্প পাবেন ২০০ থেকে ১ হাজার টাকায়।,প্রায় সব মার্কেটেই মিলবে টেবিল ল্যাম্প। নিউমার্কেট, আড়ং, যাত্রা, লাইটস্টোর, ইটিসি, ভার্টিক্যাল, আইডিয়াসে মিলবে নান্দনিক সব টেবিল ল্যাম্প। এ ছাড়া বিদেশি বিভিন্ন রকম টেবিল ল্যাম্প মিলবে গুলশান ডিসিসি মার্কেট, বায়তুল মোকাররম মার্কেট, গুলিস্তান, দুবাই মার্কেট, নিউ মার্কেটসহ বিভিন্ন দোকানে।"
কী আছে অক্ষয়ের সেই বিলাসবহুল ফ্ল্যাটে?,"বলিউড অভিনেতা অক্ষয় কুমারের নানা শখের কথা ভক্তদের জানা আছে। ইচ্ছা হলেই রান্নায় বসে যান তিনি। একসময় হোটেল ও রেস্তোরাঁয় কাজ করার সুবাদে রান্নায় তিনি ভালোই পটু। কাজ থেকে বিরতি নিয়ে বছরে কয়েকবার পরিবারের সঙ্গে ভ্রমণে যাওয়াও তাঁর একটি শখ। এর বাইরে অক্ষয় কুমারের আছে নতুন ও বিলাসবহুল সব বাড়ি ও ফ্ল্যাট কেনার নেশা। ভারতের মুম্বাই শহরে বহু বিলাসবহুল বাড়ির মালিক বলিউডের এই অ্যাকশন হিরো। এই তো এক মাস আগেই মুম্বাইয়ে একটি ফ্ল্যাট কিনেছেন ১০ কোটি টাকা খরচ করে। কী আছে অক্ষয়ের বিলাসবহুল ফ্ল্যাটে?,১৯ তলায় অবস্থিত ১ হাজার ৯০০ বর্গফুটের এই ফ্ল্যাটকে অক্ষয় বানিয়ে ফেলেছেন বাগানবাড়ি। ঘরের ভেতরটি সাজানো হয়েছে গাছ, তাজা ফুলের তোড়া আর পেইন্টিং দিয়ে। বাইরেও করা হয়েছে বাগান। সেখানে সকালের নাশতা বা বিকেলে চা, কফি খাওয়ার জন্য রয়েছে জায়গা। স্ত্রী টুইঙ্কেল খান্নার লেখালিখির জন্য একটি কোনায় রাখা হয়েছে টেবিল-চেয়ার।,এই ফ্ল্যাটে আছে মস্ত বড় চারটি শোবার ঘর। একটি ড্রয়িং আর ডাইনিং। আর রয়েছে অক্ষয়ের একটি অফিস ঘর। পুরো ঘরেই রয়েছে একেবারে অত্যাধুনিক সব ব্যবস্থা ও সুযোগ-সুবিধা। আরাম-আয়েশের কথা মাথায় রেখেই নাকি এই ফ্ল্যাট কিনেছেন অক্ষয় কুমার।,বাসার খোলা বারান্দাটি অক্ষয়ের প্রিয় অবসর কাটানোর জায়গা। না হয়েই-বা উপায় কী, বারান্দাটি যে খুবই সুন্দর। বারান্দায় দাঁড়ালেই সাগরের হাওয়া গায়ে এসে লেগে যেন সাদর সম্ভাষণ জানায়। সামনে খোলা আকাশ দেখা যাবে আয়েশ করে। বিশেষ করে বৃষ্টি উপভোগ করতে চাই এমনই বারান্দা। বারান্দায় বসিয়ে দেওয়া হয়েছে আরামকেদারা। এখানে মিউজিকের ব্যবস্থাও করা আছে। মাঝেমধ্যে অক্ষয় আর টুইঙ্কেল খান্না মিউজিক ছেড়ে রোমান্টিক সময় কাটান। এই ফ্ল্যাটের আরেকটি সুবিধা হলো, এর গাড়ি পার্কিংয়ের ব্যবস্থা। পুরো বাড়িতে আছে চারটি পার্কিংয়ের জায়গা। তাই গাড়ি রাখা নিয়ে নেই কোনো চিন্তা।,পুরো ফ্ল্যাটের অন্দর নকশা করা হয়েছে বছরখানেক সময় নিয়ে। মেঝেতে ব্যবহার করা হয়েছে সাদা আর কালো মার্বেল পাথর। দেয়ালে শোভা পাচ্ছে ছিমছাম সব দেয়ালচিত্র। বেশির ভাগ ঘরই কাচে ঘেরা। তাই সহজেই উপভোগ করা যাবে আলো-ছায়ার খেলা।,টাইম ম্যাগাজিনের প্রকাশিত প্রতিবেদন অনুসারে, ২০২২ সালের জানুয়ারিতে অক্ষয় কুমার ২ হাজার ৩৬৩ কোটি টাকার সম্পদের মালিক। তাঁর মাসিক আয় অন্তত ৪ কোটি। বছরে তিনি ন্যূনতম ৫০ কোটি টাকা আয় করেন।  ,সূত্র: ইন্ডিয়া ডটকম "
"থ্রোস: দেবে আরাম, বাড়াবে সৌন্দর্য","কর্মব্যস্ত দিনের শেষে ঘরে ফিরে আরাম করে সোফায় গাটা এলিয়ে দিয়েছেন। হাতে হয়তো প্রিয় কোনো কবিতার বই বা উপন্যাস। প্রকৃতিতে হয়তো শীতের শেষ চিহ্নটুকু তখনো রয়ে গেছে। কিংবা এক পশলা বৃষ্টির কারণে হালকা হিমেল পরশ। এ সময় সোফায় যদি থাকে বাড়তি একটা ‘কিছু’, চট করে যেটা হাত বাড়িয়েই গায়ে জড়ানো যায়, তাহলে তো কথাই নেই। আরামের আলস্যটুকু ফেলে উঠতে হবে না চাদর, কাঁথা বা হালকা একটা কম্বলের খোঁজে। এই বাড়তি কিছুর পোশাকি নাম ‘থ্রোস’। এটা আসলে লম্বা ও চওড়া ধাঁচের এক টুকরো কাপড়। মৌসুম ভেদে এটা মোটা বা পাতলা হতে পারে।,সোফা সাজাতে ছোট কুশনের সঙ্গী হতে পারে যেমন থ্রোস; তেমনি আরামকেদারা, এমনকি বিছানাতেও জোড় বাঁধতে পারে থ্রোস। সোফা বা আরামকেদারায় থ্রোস খুব গুছিয়ে না রেখে একটু আলগোছে রাখাই ভালো। জানালেন ইশো-র প্রধান আর্কিটেক্ট পিনাকপাণি সাহা।,ঘরে হয়তো সাদামাটা, হালকা রঙের আসবাব। সেখানে উজ্জ্বল রঙের থ্রোস ব্যবহার করলে আসবে ভিন্নতা।,সোফা বা চেয়ারের গদি, কুশন প্রভৃতির সঙ্গে রঙের বৈপরীত্য আনতে পারেন। হয়তো সোফার রং ধূসর, এর ওপর রাখলেন নীল রঙা থ্রো। কিংবা হয়তো সোফার রং চাপা সাদা, এর ওপর রাখলেন কালো আর চাপা সাদার সমন্বয়ে তৈরি কারুকার্যময় থ্রো, যাতে কালো রংটাই থাকবে প্রধান। লালচে সোফার প্রান্তে হয়তো সাদা রঙের ব্যবহার হয়েছে, কুশনেও রয়েছে এই দুই রঙের মিশেল, এ ক্ষেত্রে থ্রোস হতে পারে সাদা। আবার চাইলে রঙের সঙ্গে মিল রেখেও থ্রোস বাছাই করতে পারেন।,সোফার মতো আসবাব তো আর হামেশাই বদলানো যায় না। একটু পুরোনো ধাঁচের সোফায় থ্রোসের ব্যবহার আনতে পারে ভিন্নতার পরশ।,থ্রোসে থাকতে পারে স্ট্রিং কিংবা টার্সেলের ব্যবহার।,থ্রোসে থাকতে পারে জ্যামিতিক নকশা কিংবা প্রকৃতির ছোঁয়া।,গরমের সময় থ্রোস হিসেবে সিল্কের কাপড়ের তৈরি জমকালো কিছু ব্যবহার করতে পারেন। হতে পারে প্যাচওয়ার্কের স্টাইলে করা থ্রোস।,সোফা বা আরামকেদারার যেকোনো একটা পাশে আলগোছে ফেলে রাখতে পারেন থ্রোস। কিংবা নামের মতো করেই ‘থ্রো’ করতে পারেন। হতে পারে হাতলে, কিংবা হেলান দেওয়ার স্থানে।,চাইলে ভাঁজ করেও রাখতে পারেন। দুই ভাঁজ করে নিন। এবার একইভাবে আরেকটা ভাঁজ দেওয়ার মতো করে মাঝ বরাবর আঙুল দিয়ে ধরে নিয়ে থ্রোসটিকে পছন্দমতো জায়গায় রেখে দিন। দ্বিতীয়বার পুরো কাপড়টা ভাঁজ হবে না, কেবল আঙুল দিয়ে রাখা অংশেই ভাঁজটা পড়বে, বাকিটা এলিয়ে থাকবে।,লম্বালম্বিভাবে দুই ভাঁজ দিয়ে এক হাতের অগ্র বাহুর ওপর সেটি নিয়ে আড়াআড়ি দুই ভাঁজ দিলে বেশ খানিকটা কুচির মতো সৃষ্টি হবে। এভাবেই রেখে দিন জায়গামতো, তবে খুব গুছিয়ে নয়।,লম্বালম্বিভাবে তিন ভাঁজ করে নিয়ে এরপর আড়াআড়ি দুই ভাঁজ দিয়ে গুছিয়েও রাখতে পারেন।,থ্রোর একটা দিক হয়তো একটু ঝুলিয়ে রাখলেন।,বিছানায় ভাঁজ করে পায়ের কাছে কিংবা মাথার কাছে বালিশ আর কুশনের সঙ্গে রাখতে পারেন থ্রো।"
ছোট ছোট উপাদানে বদলে ফেলুন অন্দর,
"ছোট্ট বাসা, বাগান করব কোথা","ছোট্ট বাড়ির ভেতরেও আনা যায় সবুজের ছোঁয়া।,ছোট্ট বাড়ি, ছোট্ট ঘর। একচিলতে বারান্দা। গাছ রাখলে চেয়ার রাখার জায়গা নেই, কাপড় শুকাতে দিলে নেই গাছ রাখার জায়গা। তবে একটু বুদ্ধি খাটালে এর মধ্যেও আনা যায় সবুজের ছোঁয়া।,রাজধানীর আসাদগেটে অবস্থিত ফলবীথি হর্টিকালচার সেন্টারের উপসহকারী হর্টিকালচার কর্মকর্তা জান্নাতুল মার্জিয়া বলেন, ছোট র‌্যাক বা তাকজুড়ে ছোট ছোট ক্যাকটাস রাখা যায়। পর্তুলিকা (টাইম ফুল), নয়নতারা—এমন নানা গাছ রাখা যায় বারান্দার গ্রিলজুড়ে। অলকানন্দা বেয়ে উঠতে পারে বারান্দার গ্রিলজুড়ে। সাজানো যায় মানি প্ল্যান্ট বা লতানো অন্য গাছ।,ছোট বারান্দায় যেটুকু জায়গা পেলেন, সেটিকেই কার্যকরভাবে ব্যবহার করতে পারেন—,• বারান্দার গ্রিলজুড়ে রাখার জন্য প্লাস্টিকের আংটার মতো বাড়তি অংশসমেত টব কিনতে পারেন। ,• গ্রিলে এমন তাক লাগাতে পারেন, যা টব রাখার ফ্রেম হিসেবে কাজ করবে। ফ্রেমের ভেতর টব বসান, ফ্রেমের কারুকার্যময় অংশ থেকেও কিছু হালকা টব ঝোলাতে পারেন। ,• বারান্দার একাধিক দিকে গ্রিল থাকলে গ্রিলের মাঝে কোণ সৃষ্টি হয়। কোণ বরাবর এক দিকের গ্রিল থেকে আরেক দিকের গ্রিল পর্যন্ত পাত-জাতীয় কিছু আটকে তাতে টব রাখা যায়, পড়ে যাওয়ার ভয় থাকলে গ্রিলের সঙ্গে টব বেঁধে দিন। বারান্দায় কর্নার র‍্যাকে গাছ রাখা যায়।,• কৌশলী হলে গাছ রাখার পরও বারান্দায় কাপড় শুকানোর জায়গা পাওয়া যাবে। এ জন্য বারান্দার একপাশ থেকে অন্যপাশ পর্যন্ত রড বা মোটা দড়িতে গাছ ঝোলাতে পারেন। তাহলে গ্রিল ফাঁকা থাকবে। গ্রিলে বাঁধা দড়িতে কাপড় শুকাতে পারবেন,• জানালার গ্রিলের ভেতরের দিকেও গাছ রাখতে পারেন। ,• হাত ধোয়ার বেসিনের ওপরের দিকে সাবানদানির পাশে একটু জায়গা পেতেই পারেন। ওখানকার দেয়ালে আয়না থাকলে সেটির চারপাশে লতানো গাছ রেখে বেড়ে ওঠার ব্যবস্থা করে দিতে পারেন। ,• বাথরুমের কোনায় তাক করে বা আয়নার সীমানা বরাবর লতানো গাছ রাখতে পারেন।,• গ্রিলজুড়ে একটির নিচে আরেকটি, এভাবে একই লাইনে বেশ কিছু গাছ, আবার এই লাইনের পাশাপাশিও রাখতে পারেন আরও গাছ। নিষ্প্রাণ গ্রিলে আয়তাকার বা বর্গাকার একটা বাগান হয়ে গেল। চাইলে একদম এক লাইনে একটির নিচে আরেকটি গাছ না রেখে নিচ বরাবর একটু ডানে-বাঁয়ে সরিয়েও রাখতে পারেন। ওপরের গাছের মাটি চুইয়ে পানি পড়তে পারে নিচের দিকের টবে, তাই নরম কাণ্ডের গাছ ওপরের দিকে রাখুন, নিচে রাখলে ওপরের কাদা-পানির প্রবাহে ভেঙে যেতে পারে। ,• টব ঝোলাতে দড়ি লাগলে মজবুত দড়ি নিন, ভিজলেও যা দুর্বল হবে না। গাছ রাখতে, সাজাতে ও টব আটকাতে—যে কাজেই লাগান, এটি মাথায় রাখুন। প্রয়োজনে একই স্থানে একাধিক দড়ি দিয়ে বাঁধন পোক্ত করুন, যাতে প্রচণ্ড হাওয়া কিংবা বর্ষণে টব ছিঁড়ে না পড়ে। ,• মজবুত উপকরণ দিয়ে শিকে তৈরি করে টব রাখতে পারেন। ,• ভারী টব না ঝোলানোই ভালো, পড়ে যেতে পারে। এ ধরনের টব বারান্দার গ্রিলসংলগ্ন মেঝেতে রাখুন।"
ঘরের কোথায় কেমন ম্যাট,"শীতের সময় ঠান্ডা মেঝেতে উষ্ণতা ছড়ায় শতরঞ্জি বা পাটের ম্যাট,যতই আরামকেদারা, সোফা আর দোলনা থাকুক, মেঝেতে বসে একটু চায়ের আড্ডা বা বই পড়ার মজাই আলাদা। শহরের ইট–কাঠের বাড়িগুলোতেও তাই পাওয়া যায় মেঝেতে বসার নানা আয়োজন। এই শীতের সময় ঠান্ডা মেঝেতে উষ্ণতা ছড়ায় শতরঞ্জি বা পাটের ম্যাট।,বিভিন্ন আকার ও ধরনের শতরঞ্জি ও ম্যাট দিয়ে অনায়াসেই সাজিয়ে ফেলতে পারেন আপনার ঘর। কিন্তু একটি ঘরে সাজানো আসবাবের ধরনের ওপর ভিত্তি করে বেছে নিতে হবে ম্যাট। দেখতে হবে নির্দিষ্ট সেই ঘরের আকার কেমন। নানা আকারের আসবাবের সামনে ম্যাটের আকারও আলাদা আলাদা রাখতে পারেন। এ ছাড়া ছোট ঘরে বড় ম্যাট ব্যবহার না করারও পরামর্শ দেন অন্দরসজ্জা প্রতিষ্ঠান চতুষ্কোণের পরিচালক কান্তা কবির। নির্দিষ্ট একটি ঘরে কোন আসবাবের সামনে কেমন ম্যাট ব্যবহার করবেন, তা নিয়ে ধারণা দিয়েছেন এই বিশেষজ্ঞ।,ইংরেজি ‘এল’ অক্ষরের মতো করে সোফা সাজানো হলে তার সামনে গোল আকারের মাঝারি একটি ম্যাট বিছাতে পারেন। সোফার সামনে বড় জায়গা থাকলে ছোট মাঝারি মিলিয়ে দুটিও রাখা যায়। আর একেবারে বা কিছুটা গোল করে সাজানো সোফার সামনে ডিম্বাকৃতির মাঝারি ম্যাট বিছিয়ে রাখুন। এতে আকারের ভিন্নতা আসবে। সাজে আসবে নাটকীয়তা।,বসার ঘরের সঙ্গে বারান্দার দরজায় লম্বা আয়তাকার ম্যাট বিছাতে পারেন। বারান্দায় ঢোকার দরজা যত বড়, ম্যাট হবে ততটাই লম্বা। ছোট দরজার সামনে রাখুন আয়তাকার মাঝারি ম্যাট বা শতরঞ্জি।,চারকোনা টেবিলের সামনে গোল ম্যাট বসাতে পারেন। অবশ্যই টেবিলের আকারের সঙ্গে মানাসই হবে ম্যাটের আকার।,বসার ঘরের যে পাশে আপনি বই পড়তে বা চা খেতে পছন্দ করেন, সেই কোনায় বসাতে পারেন পাটের বোনা গোল ম্যাট। দেশীয় উপকরণে তৈরি দোল খাওয়া চেয়ারের সামনে এমন ম্যাট আনবে আলাদা সৌন্দর্য।,বসার ঘরে টেলিভিশন রাখার জন্য অনেকেই দেয়াল ক্যাবিনেট তৈরি করেন। ক্যাবিনেটে টেলিভিশন না রেখে কোনো শিল্পকর্মও রাখতে পারেন। কিছুটা আয়তাকার এই আসবাবের সামনে চারকোনা ম্যাট বা শতরঞ্জি মানাবে।,গোল, চারকোনা বা আয়তাকার ম্যাটের পাশাপাশি অর্ধচন্দ্র বা তিনকোনা ম্যাটও এখন বেশ ব্যবহার করা হচ্ছে। তাই দরজার সামনে চাইলে অর্ধচন্দ্র বা তিনকোনা, যেকোনো একটি বিছিয়ে রাখতে পারেন।,শুধু মেঝেতে না বিছিয়ে সাজানোর অনুষঙ্গ হিসেবেও ম্যাটের কদর বেড়েছে। চারকোনা কাঠের টেবিলের শোভা বাড়াবে ছোট চারকোনা ম্যাট।"
ছাদে বাগান করার আগে,"ছাদে বাগান করার আছে কিছু নিয়ম কানুন। মেনে চললে ক্ষয়ক্ষতির পরিমাণ হবে কম।,নগরের নানা প্রান্তে আজ ছোপ ছোপ সবুজ পরশ। বারান্দা বা ছাদে গাছ লাগানোর চল গৃহবন্দী সময়েই বেড়েছে বেশি। ছাদে রোদ, বৃষ্টি—দুই-ই মেলে। বড় পাত্রে মাঝারি আকারের গাছ, তাই ছাদে বেড়ে উঠতে পারে অল্প যত্নেই। ছাদে মাচা তৈরি করেও গাছ বাইতে দেওয়ার সুযোগ রয়েছে। বাড়িতে সবুজের স্নিগ্ধ আমেজ আনতে, মনের আনন্দে স্বল্প পরিসরেই ফুল-ফসল ফলাতে ছাদবাগানের জুড়ি মেলা ভার।,কিন্তু এ ছাদবাগান করতে গিয়ে ছাদের ভিত্তিতে কোনো সমস্যার সৃষ্টি করছেন না তো? ক্রমাগত ভেজা মাটি, কাদা, পানির সংস্পর্শে ছাদের গঠনগত ক্ষতি হতে পারে। তবে নিয়ম মেনে সঠিকভাবে ছাদে বাগান করা হলে এমন ক্ষতির আশঙ্কা নেই, জানালেন এম অ্যান্ড এস ইন্টেরিয়র সলিউশনের অন্দর সজ্জাবিষয়ক পরামর্শক মুমানা ইসলাম।,প্লাস্টিকের গামলা-বালতি, তেলের বোতল, ড্রাম, এমনকি পুরোনো বাথটাব—এমন অনেক কিছুই হতে পারে ছাদগাছের ‘টব’। টবে পানি দিলে নিচের ছিদ্র দিয়ে বাড়তি পানি গড়িয়ে পড়বে। টব থেকে দূরে অল্প পরিমাণ পানি গড়িয়ে পড়লে ক্ষতি নেই। কারণ, রোদে-বাতাসে সেটা খানিক পরেই শুকিয়ে যায়, আবার পানি নিষ্কাশনব্যবস্থা থাকলে সেখান দিয়েও পানি চলে যায়। তবে টবের ঠিক নিচের জায়গাটুকুতে পানি জমে থেকে যেতে পারে, যা শুকানোর বা গড়িয়ে চলে যাওয়ার সুযোগ পায় না। তাই যে পাত্রেই গাছ রাখা হোক না কেন, যেখানে তা রাখবেন, টবটি স্থাপন করার আগেই সেখানে পানিরোধী ইপোক্সি পেইন্ট করিয়ে নিন। পানিরোধী রঙের বিকল্প হিসেবে ওই জায়গায় সিরামিক টাইলসও বসিয়ে নেওয়া যেতে পারে।,অনেকে ছাদে মাটির ‘বেড’ করে গাছ লাগান। এ ক্ষেত্রে বেড তৈরির আগেই নেওয়া উচিত বিশেষ ব্যবস্থা। কয়েকটি স্তরে বেড তৈরি করতে হবে। প্রথমে ইট বিছিয়ে বেড তৈরি করে পলিথিন বিছিয়ে দিতে হবে (বেডের পার্শ্বের দিক বা বেডের দেয়ালজুড়েও)। এরপর আরেক স্তরের ইট বিছাতে হবে বেডের ওপর (এবং বেডের দেয়ালের ভেতরের অংশে)। এরপর একইভাবে (অর্থাৎ বেডের ওপর ও বেডের দেয়ালের ভেতরের অংশে) দিতে হবে সিমেন্ট কোটিং (সিমেন্টের আস্তরণ), আর সবশেষে একইভাবে করতে হবে পানিরোধী ইপোক্সি পেইন্টের স্তর।,ছাদ থেকে যদি ক্রমাগত পানি গড়িয়ে পড়ে ভবনের দেয়াল ঘেঁষে, তাহলে দেয়ালের রং চটে যেতে থাকে। দীর্ঘদিন এভাবে চলতে থাকলে একসময় রঙের স্তর একেবারেই নষ্ট হয়ে যেতে পারে, দেয়ালের গঠনগত ক্ষতিও হতে পারে। ছাদে এমনভাবে পানিনিষ্কাশনের ব্যবস্থা করা উচিত, যাতে টবের বাড়তি পানি এবং বৃষ্টির পানিও পাইপ দিয়ে গড়িয়ে যায়। আর এ পাইপের পানি যেন ভবনের দেয়াল ঘেঁষে না পড়ে, সেদিকেও খেয়াল রাখুন।,ছাদবাগানের জন্য আরও কিছু টিপস দিলেন মুমানা ইসলাম—"
যে ধরনের আসবাবে সাজছে বাড়ি,"সবার আগ্রহ বাড়ছে পরিমিত নকশার আসবাবের দিকে,একটা সময় ছিল, ঘর সাজাতে ব্যবহৃত হতো ভারী নকশার সব আসবাব। উপযোগিতার চেয়ে প্রাধান্য পেতো অভিজাত্য আর গাম্ভীর্য। সময়ের সঙ্গে গৃহসজ্জার এ ধারায় এসেছে পরিবর্তন। আজকাল অধিকাংশ ঘরের আয়তনই থাকে বেশ ছোট। তাই সবাই ঝুঁকছেন মিনিমালিস্টিক ইন্টেরিয়র ডেকোর বা পরিমিত গৃহসজ্জার দিকে। পাশাপাশি ক্রেতারা কিনছেন মাল্টিফাংশনাল আসবাব। অর্থাৎ একটি আসবাবের অনেক কাজ। কিছু ফার্নিচারের ভেতর যোগ করা হচ্ছে প্রযুক্তি।,আকারে ছোট এবং সহজে বহনযোগ্য ফার্নিচারের চাহিদা দিন দিন বাড়ছে। নাভানা গ্রুপের প্রধান নির্বাহী কর্মকর্তা ওয়াহেদ আজিজুর রহমান বলেন, ‘নাভানার আসবাবে আধুনিক নকশার সমন্বয় করা হয়েছে। ক্রেতাদের চাহিতা অনুযায়ী আমরা আসবাব তৈরি করে দিই।’ ,বর্তমানে ফার্নিচারে নকশার বা ডিজাইনের বেশ ভিন্নতা দেখা যাচ্ছে। বাসা বা অফিসে ফার্নিচার ব্যবহারে যেন কম জায়গা লাগে, সেই ভাবনা থেকেই এখনকার আসবাবগুলো বানানো হচ্ছে। জায়গা বাঁচানোর জন্য স্পেস সেভিং বেড, সোফা কাম বেড, স্পেস সেভিং ডাইনিং সেট, ওয়াল ক্যাবিনেট, চেয়ার অ্যান্ড ল্যাডার, রিডিং ইউনিটের জনপ্রিয়তা এখন বেশি।,ব্র্যান্ডের পাশাপাশি বর্তমানে নন-ব্র্যান্ডের চাহিদাও বেশ ভালো। ব্র্যান্ডের ফার্নিচারের মধ্যে নাভানা, ইশো, সেভয়ের, বহু, হাতিল, অটবি, অ্যাশলে, নাদিয়া পারটেক্স, আখতার ফার্নিচার, ব্রাদার্স ফার্নিচারের চাহিদা বেশি। রাজধানীর পান্থপথ, খিলগাঁও, মীরপুর, যাত্রাবাড়ি, রামপুরা, পুরান ঢাকা, মোহাম্মদপুরসহ ঢাকার প্রায় সব এলাকাতেই আসবাব পাওয়া যায়। এ ছাড়া জেলা ও উপজেলা শহরে ফার্নিচারের দোকান রয়েছে।,যেকোনো আসবাব বা ফার্নিচারের দাম নির্ভর করে তার উপকরণ, নির্মাণপদ্ধতি ও নকশার ওপর। ব্র্যান্ডের ফার্নিচারের দাম তুলনামূলক একটু বেশি। কিন্তু নন-ব্র্যান্ডের ফার্নিচারের দাম তুলনামূলক কম।,ওয়াহেদ আজিজুর রহমান, নাভানা গ্রুপের প্রধান নির্বাহী কর্মকর্তা,সব আয়ের মানুষ যাতে ভালো আসবাব কিনতে পারেন, সেই লক্ষ্যে কাজ করছে নাভানা। সারা বাংলাদেশে আমাদের ৪০টি শোরুম রয়েছে। বাণিজ্য মেলাসহ দেশের বিভিন্ন অনুষ্ঠানে নাভানা অংশগ্রহণ করছে। বাণিজ্য মেলায় নাভানা ১০০টির বেশি নতুন ডিজাইন নিয়ে এসেছে। মেলায় টিভি স্ক্রিনের মাধ্যমে থ্রিডি প্রোডাক্ট ভিউয়ের সুযোগ রাখা হয়েছে। ক্রেতারা বাণিজ্য মেলা থেকে নাভানার আসবাব কিনলে ৫ থেকে ১৫ শতাংশ পর্যন্ত ছাড় পাবেন।,সব ধরনের ক্রেতার জন্য আসবাব বানায় নাভানা। আগামী পাঁচ বছরে রপ্তানি বাজারে অবস্থান পোক্ত করার লক্ষ্য নিয়ে কাজ করছি আমরা। বর্তমানে ৩০-৩৫ ধরনের আসবাব বিক্রি করছে নাভানা ফার্নিচার। বিশ্বের যেকোনো জায়গা থেকে অনলাইনে নাভানা ফার্নিচার দেখা ও কেনার সুযোগ রয়েছে।"
ছুটির বিকেলটা ছাদেই কাটুক,"কাল তো ছুটির দিন, কিন্তু এদিকে বাড়ছে করোনার সংক্রমণ। এ সময়ে খুব কাজ না থাকলে বাড়ির বাইরে না যাওয়াই ভালো। তবে যাঁরা সব সময় বাইরে যেতে অভ্যস্ত, তাঁদের ছুটির দিনে কি আর ঘরে থাকতে ভালো লাগবে? পরিবারের সদস্যদের নিয়েই ছুটির শুক্রবার কাটাতে পারেন বাড়ির ছাদে। সকালে পিঠাপুলির উৎসব, দুপুরের ছাদে বনভোজনের আয়োজন বা রাতে ভাইবোনদের বারবিকিউ পার্টি—কোনোটিই কিন্তু জমে উঠতে সময় নেবে না,বাড়ির ছাদেই হতে পারে বনভোজনের আয়োজন। তবে সেখানেও মানতে হবে বিধিনিষেধ। শুধু পরিবারের সদস্যদের উপস্থিতিই থাকবে এখানে। ঘরে থাকা চাল, ডাল আর সবজিতে জমে উঠুক এ ছাদভোজনের আয়োজন।,সকালের নাশতার আয়োজনটা হতে পারে বাড়ির ছাদে। খুব বেশি কিছু কিন্তু লাগবে না। শুধু সকালের বাড়িতে তৈরি প্রাতরাশ, সুন্দর তৈজস আর একটা চাদর নিয়ে উঠে যান ছাদে। এবার চাদর বিছিয়ে তার ওপরই খাবারের আয়োজন করে ফেলুন। আর হাসি–আড্ডা–গানে পরিবারের সদস্যদের নিয়ে মাতিয়ে তুলুন সকালটা।,শীতের অলস বিকেলটা জমে উঠতে পারে পিঠাপুলির আয়োজনে। ছাদে চলতে পারে এসব পিঠাপুলি বানানোর আয়োজন। নিজেদের হাতে বানানো পিঠাপুলি খেতে খেতে ভাইবোনেরা মেতে উঠতে পারে আনন্দ–আড্ডায়।,হয়তো অন্য সময় ব্যস্ততার কারণে এসব হয়ে ওঠে না। তাই এ ছুটির রাতকে আনন্দময় করে তুলতে বাড়ির ছাদে বারবিকিউর আয়োজন তো করা যেতেই পারে। বাজারে বারবিকিউর জন্য আলাদা চুলা পাওয়া যায়। তবে তা যদি না থাকে, চিন্তার কিছু নেই। দুটি ইট জোগাড় করে তারপর মাঝখানে কয়লা রাখুন। এবার শিকে মাংস গেঁথে কয়লায় আগুন জালিয়ে ঝলসে নিন। খেয়াল রাখবেন, শীতের দিনে বাতাস বেশি থাকে। এ কারণে যেন কোনো দুর্ঘটনা না ঘটে।"
ঝুড়িতে সাজাই বই,"ঝুড়ির ভেতর সাজানো থাকতে পারে বই। ছোট এই সংযোজনে অন্দরসাজেও চলে আসবে ভিন্নতা।,বই পড়া শেষে এলোমেলো ফেলে না রেখে গুছিয়ে রাখার অভ্যাস থাকা চাই। না হলে দরকারের সময় প্রয়োজনীয় বইটা খুঁজে পাওয়া যাবে না। শেলফ তো আছেই, দেয়ালে বা ঘরের কোণে ছোট ছোট তাকে অনেকে বই রাখেন। তবে একাধিক বই একসঙ্গে পড়ার অভ্যাস যাঁদের আছে, বইগুলো টেবিলের ওপর এলোমেলো করে না রেখে ব্যবহার করতে পারেন বাঁশ, বেত বা পাটের ঝুড়ি। চলে আসবে পরিপাটি ভাব। ঝুড়িতে রাখা বই সরিয়ে পরিষ্কার করাও বেশ সহজ। একরঙা ঝুড়ি ব্যবহার না করে চাইলে একটু রঙিন ঝুড়িও ব্যবহার করতে পারেন।,বই রাখার জন্য ভিন্ন ভিন্ন কয়েকটি ঝুড়ি ব্যবহার করতে পারেন। আপনার সুবিধামতো ঘরের যেকোনো স্থানে রাখতে পারেন। বই রাখার নিয়ম মূলত তিন রকম—আদ্যক্ষর, বইয়ের বিষয়বস্তু ও বইয়ের প্রয়োজনীয়তা। চাইলে যেকোনো একটি নিয়ম মেনে সাজাতে পারেন বই। ঝুড়ির মধ্যে একটু ফাঁকা করেই বই রাখা উচিত। কারণ, এতে বই বের করা যেমন সহজ হবে, আবার বইয়ের ক্ষতিও হবে না।,বই ঝুড়িতে রাখলে ধুলা পড়া স্বাভাবিক। তাই ঝুড়ির ওপরে রুমাল বা ছোট কাপড় দিয়ে ঢেকে রাখতে পারেন। কিছুটা খোলামেলা ও আলো–বাতাস আসে এমন স্থানে বইয়ের ঝুড়ি রাখা ভালো। তবে জানালার কাছ থেকে একটু দূরে রাখুন। ঝুড়ির মধ্যে নিমপাতা ও ন্যাপথলিন রাখলে পোকার হাত থেকে রক্ষা পাবেন। কিছুদিন পরপর বইগুলো বের করে নেড়েচেড়ে আবার রেখে দিন। এতে বইয়ে একটা নতুন ভাব থাকবে।,বই রাখার জন্য এমন নান্দনিক ঝুড়ি পেয়ে যাবেন সোর্স, আড়ং, যাত্রা ও জুট ডাইভারসিফিকেশন প্রমোশন সেন্টারে (জেডিপিসি)।"
নতুন বছরে সাজান অন্দর ,"ঘর সাজাতে সব সময়ই দামি জমকালো জিনিস লাগবে, তেমন কিন্তু নয়। ছিমছাম আসবাব আর হালকা উপকরণ ব্যবহারে অন্দরের সাজ হয়ে উঠতে পারে অনন্য। প্রয়োজন একটু বুদ্ধি খাটানো আর সৃজনশীলতার।,নতুন বছরে নতুন রং,ঘর সজ্জার একটি অন্যতম উপাদান হলো ঘরের রং। ঘরের ঠিকঠাক রং কিন্তু মনকে শান্ত করে। আবার মনের ওপর চাপও কমায়। তবে ঘরে ভুল রং ব্যবহারে হিতে বিপরীত হবে। দেখবেন ঘরে প্রবেশের পর কেমন অবসাদগ্রস্ত বা দুশ্চিন্তাগ্রস্ত লাগছে কিংবা মনের ওপর চাপ পড়ছে। খুব হালকা একরঙা টোনের রংকে বেজ রংও বলা হয়। যে ঘরে আপনি বেশি সময় থাকবেন, সেখানে এমন রং দেওয়া উচিত। যেমন শোবার ঘর। হালকা রঙের ঘরকে আলো–বাতাসে ভরপুর আর আরামদায়ক মনে হয়। চোখে, মনে প্রশান্তি দেয়। আপনার যে রং পছন্দ, সেটার হালকা শেড ব্যবহার করতে পারেন। ঘরকে করে তুলুন স্বস্তিদায়ক। নতুন রঙের সঙ্গে দেয়ালে আলপনাও এঁকে নিতে পারেন।,ঘরে ঢুকুক প্রাকৃতিক আলো-বাতাস,অন্দরে কৃত্রিম সৌন্দর্য তৈরি না করে বরং প্রকৃতিকে কীভাবে ভালোভাবে ব্যবহার করা যায়, সেটা ভাবুন। এ ক্ষেত্রে প্রাকৃতিক উপকরণ ব্যবহারের বিকল্প নেই। মনের আনন্দ বাড়াতে পারে উজ্জ্বল আলো। সে ক্ষেত্রে ঘরে প্রবেশ করতে দিন সূর্যের জ্বলজ্বলে আলো। দেখবেন মেজাজ থাকবে ফুরফুরে। ঠিক এ কারণেই শীতপ্রধান দেশের মানুষ বেশি অবসাদে ভোগে। দিন ছোট হওয়ায় সূর্যের আলো কম পড়ে। সূর্যের আলো কেবল শরীরের জন্য নয়, মনের জন্যও খুব জরুরি। এ ছাড়া প্রাকৃতিক আলো–বাতাস আপনার কাজ করার আগ্রহ ও শক্তি বাড়াবে।,উপাদান হোক প্রাকৃতিক,মনের ও ঘরের সতেজতা ও প্রফুল্লতা ধরে রাখতে বেশি বেশি প্রাকৃতিক উপাদান ব্যবহার করতে পারেন। ইনডোর প্ল্যান্ট সে ক্ষেত্রে ভালো সংযোজন। এতে ঘরে আসবে সবুজের ছোঁয়া। গাছের অক্সিজেন মস্তিষ্কের কার্যক্ষমতা বাড়ায়। ঘরের বাতাস প্রাকৃতিকভাবে পরিশুদ্ধ করতে চাইলে গাছের বিকল্প নেই। তাই মনকে আনন্দময় করে তুলতে নতুন বছরে নিজেকে আর নিজের ঘরকে বেশি বেশি গাছ উপহার দিতে পারেন। গাছের যত্ন নিলে মনও ভালো থাকে।,অতিরিক্ত আসবাব সরিয়ে নিন,ছিমছাম ভাব ধরে রাখতে অল্প আসবাবে সাজাতে হবে ঘর। ভারী সব আসবাবে ঠাসা ঘরে প্রশান্তি পাওয়া যাবে না। ঘরের জায়গা বুঝে আসবাব সরিয়ে নিন। চোখে আরাম লাগবে। আসবাব এমনভাবে রাখতে হবে যেন ঘরের জায়গা নষ্ট না করে।,শিল্পকর্মের ব্যবহারে প্রকাশ পায় রুচি ,ঘর নানা রকম শিল্পকর্ম দিয়ে সাজালেও মনে প্রশান্তি আসে। ঘর সাজাতে চিত্রকর্ম ছাড়াও মৃৎশিল্প, সিরামিক, ভাস্কর্য, কাচের তৈরি জিনিসপত্র ব্যবহার করতে পারেন। মনের চাপ কমাতে আর্ট বা শিল্প উপভোগ জনপ্রিয় উপায়। মানুষের মস্তিষ্ক রং আর নকশার সংস্পর্শে এলে খুব দ্রুত চাপ মুক্ত হয়। তাই ঘরে আর্ট বা শিল্প এনে দিতে পারে ইতিবাচক একটি পরিবেশ। "
করোনাকালে অন্দরসজ্জা যতটা বদলে গেল,"করোনার সময় বাড়ির ভেতরে করা হয়েছে নানা পরিবর্তন। অনেক জিনিস যেমন যোগ করা হয়েছে। তেমনি দরকার নেই এমন অনেক আসবাবও বাদ দেওয়া হয়েছে...,বাড়ি থেকে বের হওয়ার সময় যেন হাতের কাছেই থাকে মাস্ক। একইভাবে আবার বাড়িতে ঢোকার মুখেই স্যানিটাইজার থাকুক হাতের নাগালে। এ কারণে জীবাণুনাশক জিনিসগুলো একটি নির্দিষ্ট জায়গায় রেখেছেন সবাই। নির্দিষ্ট এই জায়গার নাম মাডরুম। যেখানে জুতা খুলে, হাত থেকে ব্যাগ, স্যানিটাইজার ব্যবহারের মাধ্যমে জীবাণুমুক্ত করে বাড়ি ঢোকা হয়েছে। করোনার নতুন ধাঁচ চলে এসেছে। সুতরাং বাড়ি ঢোকার মুখে করোনা থেকে সুরক্ষা দেবে—এমন জিনিসগুলো এক জায়গায় সাজানো থাকুক ২০২২ সালেও।,ঘরের ভেতর বেশির ভাগ সময় কাটানো হয়েছে। পরিবারের সবাই একসঙ্গে বসে খাওয়া হয়েছে বেশি। এ কারণে অনেকেই খাবার টেবিল সাজিয়েছেন পরিপাটি করে। পরিবেশনের বাসন থেকে শুরু করে রান্নার পাতিল কিনেছেন অনেকেই। অনলাইনে কিছু কিছু সাইটে নতুন একটি পণ্য আসার সঙ্গে সঙ্গে বিক্রি হয়ে গেছে।,সবুজের সংস্পর্শে থাকতে ঘরে রাখা হয়েছে বেশি গাছ। এ ছাড়া ঘরের মধ্যে হাঁটাহাঁটি বা ব্যায়াম করার ব্যবস্থাও করা হয়েছিল। ঘর পরিষ্কার রাখতে অন্দরে ছিমছাম ভাব আনা হয়েছিল। আবার দেয়ালে টেরাকোটা বা রং করার প্রবণতা দেখা গেছে। অনেকেই আবার ঘর গুছিয়ে রাখতে দেশীয় উপকরণের তৈরি ঝুড়ি ব্যবহার করেছেন।,পর্যাপ্ত আলো-বাতাসের জন্য ঘরের জানালা ও বারান্দার দরজা খোলা রাখার প্রবণতা ছিল বেশি। অন্দরসাজে অফিস করার জায়গাটিও যুক্ত করা হয়েছিল। কাজের ফাঁকে বিশ্রামের জন্য বারান্দায় দোল খাওয়া ছোট চেয়ার বা মেঝেতে বসার ব্যবস্থা রেখেছেন অনেকেই।"
ছাদে রঙিন প্রকৃতি,"ফেসবুকে রাজধানীর ধানমন্ডির একটি বাড়ির ছাদের ছবি দেখে সেখানে গিয়ে পৌঁছালাম। ছাদের এক পাশে খাওয়ার আয়োজন করা হয়েছিল। পিৎজার টুকরা একটা একটা করে কমছিল। চিপসও পাত্র থেকে উধাও হচ্ছিল টপাটপ। সুরুৎ সুরুৎ শব্দ আসছিল চায়ে চুমুকের। আড্ডার বিষয় ছিল...নাহ্, আড্ডার আসলে কোনো নির্দিষ্ট বিষয় ছিল না। একজন বলে উঠল, ‘আমি এসরাজ বাজাতে পারি। যখন কিছুই ভালো লাগে না, সংগীতের কাছে আত্মসমর্পণ করি।’,আরেকজন সেই সুরে সুর মিলিয়ে বলল, ‘হ্যাঁ, শিল্প মহৌষধ। সব যন্ত্রণা ভুলিয়ে দেয়। আমি তো নাচ, গান, আঁকা, লেখালেখি কিছুই শিখিনি। আমার কোনো যাওয়ার জায়গা নেই।’ তখনই সাইকা বলে উঠলেন, ‘আমি ওসব কিছুই পারি না। তবে আমার এই বাগানটায় এসে বসলে মন ভালো হয়ে যায়।’ হ্যাঁ, এই লেখার বিষয় আসলে এটাই। মেঘনার রঙিন ছাদ। পেশায় স্থপতি সাইকা ইকবাল ব্র্যাক বিশ্ববিদ্যালয়ের স্থাপত্য বিভাগের শিক্ষক।,ছাদবাগান না বলে যেখানে আড্ডা চলছে, সেটাকে ‘ছাদ-উঠান’ বা এমন কিছু বলা যেতে পারে। মাথার ওপর ফল আর সবজির বাগান। নিচে মূলত ফুলের বাগান। বড় বড় চাড়ির পানিতে তারা হয়ে ফুটে রয়েছে ছোট ছোট শালুক। পানিতে আবার ঘুরে বেড়াচ্ছে মাছ।,ভাবনাটি চমৎকার, মন্তব্য করতেই সাইকা বললেন, ‘মাছ ছেড়ে দিলে পানিতে মশা হয় না। মাছ মশার লার্ভা খেয়ে ফেলে। এ জন্যই মূলত মাছ ছেড়েছি।’ সারা ছাদে হাসিমুখে ফুটে রয়েছে দেশি-বিদেশি ফুল। কয়েক পদের জবা, গোলাপ, পাউডার পাফ, লেমোনিয়া, সিলভার কুইন, ফক্সটেইল অর্কিড, বার্ড অব প্যারাডাইস, হ্যালিকোনিয়া, শিউলি, নিশিন্দা, আরও কত কী! খানিক বিরতি দিয়ে দিয়েই অপরাজিতার ঝোপ। এদের মধ্যে একটি সাদাটে ছাইরঙা ছোট ছোট পাতার ঝোপজাতীয় গাছ নজর কাড়ল। জিজ্ঞেস করে জানলাম, সেটা ছোট আকারের  জলপাইয়ের গাছ (অলিভ ট্রি), সাইপ্রাস থেকে আনা। এরপর দেখা গেল টুকটুকে লাল ফুল। সেটির নাম ‘ফার্স্ট লাভ’। ফুলটা চোখে চিনতাম, কিন্তু নাম যে ফার্স্ট লাভ, কে জানত!,করবী, ক্যাশিয়া, ম্যান্ডারিন, মালবেরি, প্লামবাগো, গ্যালফেমিয়া, রাধাচূড়া, রঙ্গন, কলা, জলপাই, পদ্ম, মন্সটেরা, চায়নিজ মুকুন্দা, ডালিম, সফেদা, ডুমুর, অ্যারোমেটিক জুঁই...কেবল নামগুলো দিয়েই একটা হৃষ্টপুষ্ট ফিচার হয়ে যায়! বুলবুলি পাখিরা খায় মালবেরি। সায়কারা খান পেঁপে, কলা, ডালিম আরও কত কী। কাকেরা টুপ করে এসে শালুক, পদ্মের চাড়ি থেকে তুলে নিয়ে যায় মাছ। এখানে-ওখানে মাচার ওপর ছড়িয়ে অলিগলি খোঁজে নীলমণি লতা আর নীল বনলতা।,সাহস করে জিজ্ঞেস করেই ফেললাম, ‘আপনার এখানে কত পদের গাছ?’ সায়কা বললেন, ‘গুনতে বলবেন না, প্লিজ— এই প্রশ্নের কেবল একটাই উত্তর হয়, “অনেক”।’ ২০১৭ সালের কথা। তখন মাতৃত্বজনিত ছুটি নিয়েছিলেন সায়কা ইকবাল। কাজের মানুষ নাকি কাজ ছাড়া বাঁচে না। তিনি তাই ঘরের বর্ধিত ওই জায়গায় বাগান করা শুরু করলেন। সেটিই এখন বিভিন্ন দেশ, দেশের বিভিন্ন প্রান্ত থেকে আনা গাছেদের যৌথ সুখী পরিবার। টবগুলোয় নানা সময় আর সংস্কৃতির পেইন্টিং। টবগুলোও রঙিন হয়েছে সায়কার হাতে।,সায়কা ইকবাল বলেন, করোনার বিধিনিষেধে তাঁর সমস্ত একঘেয়েমি, স্থবিরতা আর বিষণ্নতা জমা রেখেছেন এই ছাদের কাছে। এখনো ছাদে বসেই অনলাইনে ক্লাস নেন। শীতে এই ছাদে বসে গানের আড্ডা। যানজটে আটকে থাকা কোটি মানুষের এই শহরে এই ছাদ যেন সবুজ, লাল, নীল, সাদায় ফুটে আছে এক টুকরো প্রশান্তি হয়ে। "
 রঙিন হয়ে উঠুক শিশুর ঘর,"শিশুর ঘরের অন্দরসজ্জা নিয়ে বেশ কিছুদিন আগেও বাবা–মায়েরা তেমন মাথা ঘামাতেন না। তবে মানুষ এখন অনেকটাই শৌখিন। শিশুদেরও যে আলাদা ঘরের প্রয়োজন, আর এই ঘরের অন্দরসজ্জাতেও যে দিতে হবে বিশেষ মনোযোগ, সেই ব্যাপারে সচেতন হয়ে উঠছেন বাবা–মায়েরাও।  ,শিশু বিশেষজ্ঞদের মতে, শিশুর ঘরের অন্দরসাজ তার মনস্তাত্ত্বিক বিকাশে প্রভাব ফেলে। তাই শিশুর ঘরের অন্দরসজ্জায় শিক্ষণীয় উপকরণ বেশি ব্যবহার করা যেতে পারে। এ ছাড়া বাচ্চাদের ঘরে খুব বেশি আসবাব না রাখাই ভালো। শিশুদের ঘরে একটু নিচু বিছানার আয়োজন রাখতে পারেন। দেয়ালজুড়ে বাচ্চাদের খেলনা গুছিয়ে রাখার জন্য রাখতে পারেন ওয়াল কেবিনেট। যেহেতু বাচ্চাদের ঘর, যদি সম্ভব হয় সে ক্ষেত্রে একদিকের দেয়ালে ওয়াল পেইন্টিং  ভালো দেখাবে। সবচেয়ে প্রথম কথা হলো ঘরটা যেন শিশুর জন্য আরামদায়ক হয়। দরকারি প্রতিটি জিনিস যেন সে হাতের কাছে পায় এবং ঘরের কোনো আসবাবের কারণে সে যেন আঘাত না পায়। চলুন, তাহলে জেনে নিই কেমন হবে শিশুর ঘরের প্রতিটি কোণ।,ঘরের দেয়াল, শিশুর ঘরের দেয়ালে পছন্দমতো স্পাইডারম্যান, ব্যাটসম্যান, সিনড্রেলা বা স্লিপিং বিউটি চরিত্রগুলোর যেকোনোটি আঁকিয়ে নিতে পারেন। যদি দেয়ালে আঁকা সম্ভব না হয়, তখন দেয়ালে গোলাপি, হালকা বেগুনি বা হালকা কমলা রংসহ বর্ণিল নানান রং ব্যবহার করতে পারেন। চাইলে দেয়ালে বর্ণমালা, ফুল-পাতা-গাছের ছবি, নিজের দেশের মানচিত্র বা প্রকৃতির ছবিও রাখতে পারেন।,ঘরের আসবাব, শিশুর ঘরে খুব বেশি আসবাব না রাখাই ভালো। যে আসবাবগুলো  শিশুর ঘরে রাখবেন, তাতে মজার মজার কার্টুন আঁকা থাকলে ভালো হয়। যদি কার্টুন আঁকা না পান, সে ক্ষেত্রে উজ্জ্বল রঙের আসবাব রাখুন। তবে যে ধরনের আসবাবই রাখুন না কেন, এর নকশা যেন ধারালো না হয়, সেদিকে বিশেষ খেয়াল রাখুন।,পর্দা,শিশুর ঘরের পর্দায় একটু সফট রং ব্যবহার করুন। এই যেমন হালকা নীল, অফ হোয়াইট, টিয়া সবুজ রং ব্যবহার করতে পারেন। পর্দার কাপড়ের ম্যাটেরিয়াল সুতি বা কটন হওয়া ভালো। এতে সহজেই ঘরে আলো বাতাস ঢুকবে।,আরও যা কিছু?,শিশুর ঘরে রূপকথার আবহ তৈরির জন্য ঘরের ভেতরে ছাদ থেকে ঝুলিয়ে দিতে পারেন সাদা রঙের মশারি। পছন্দমতো কাপড়ের ফ্রেমে বৃত্তাকারভাবে মশারির নেট জোড়া লাগিয়ে দিলেই তৈরি হয়ে যাবে এই নান্দনিক মশারি। একইভাবে শিশুর খেলনা গুছিয়ে রাখতে ব্যবহার করতে পারেন নাইলনের জাল দিয়ে তৈরি টয় নেট। দেয়ালে বাঁধিয়ে রাখতে পারেন পরিবারের সদস্যদের নিয়ে কাটানো আনন্দঘন মুহূর্তের ছবি।,ঘরটা কি ছোট?,ঘরের আয়তন যদি কম হয়, তাহলে ঘরের প্রতিটি জায়গাই কাজে লাগাতে চেষ্টা করুন। খাটের নিচের অংশে ড্রয়ার রাখতে পারেন। এই ড্রয়ারে শিশু নিজের খেলনাও রাখতে পারে। ভাঁজ করে রাখা যায়, এমন টেবিল রাখতে পারেন ঘরে।"
সবুজ বাড়ি,"বাড়িটির যেকোনো ঘরে বসলে মনে হয় বাইরেই বসে আছি। প্রকৃতি যেন ঢুকে পড়েছে ঘরের ভেতর বাতাস, আলো–ছায়াকে সঙ্গী করে। বাড়িটির নাম ‘সবুজ পাতা’। এই বাড়ি এ বছরের আর্কেশিয়া অ্যাওয়ার্ড ফর আর্কিটেকচার নামের আন্তর্জাতিক পুরস্কার পেয়েছে। সবুজ পাতার অন্দর-বাহির থাকছে এই প্রতিবেদনে,রাস্তা থেকে তাকালে বাড়ির অস্তিত্ব বোঝা ভার। বরং মনে হবে ৩০-৩৫ ফুট উঁচু গাছ, লতাগুল্মের স্তূপ কিংবা ছোট টিলা। সবুজও বেশ গাঢ়। দুপুর গড়িয়েছে, তাই পশ্চিমে হেলে পড়া সূর্যের আলো সিল্যুয়েট তৈরি করেছে।,বাড়ির সামনে বেশ দশাসই ফটক। আর উঁচু দেয়াল তো আছেই। ‘চলেন ঢুকি’, বললেন বাড়ির মালিক সবুজ সিদ্দিকী। ফ্যাশন হাউস দেশালের ব্যবস্থাপনা অংশীদার এবং চিত্রশিল্পী।,ফটক পেরোনোর পরই বিস্ময়ের ঘোর। যে ঘোর ছিল পরবর্তী কয়েক ঘণ্টা। খোলা ইট আর কংক্রিটের কাঠামো, বাড়তি কোনো পলেস্তারাও নেই। লতাগুল্ম ছাওয়া পুরো বাড়ি। সামনে উঠান।,উঠান আর ঘরের মধ্যে যেন কোনো পার্থক্য নেই। বাইরের বাতাস ঘরে ঢুকছে বেরোচ্ছে সাবলীলভাবে। তখন বিকেল, সোনালি আলো-ছায়া খেলা করছে অবলীলায়। কোনোভাবেই বাইরের প্রকৃতির সঙ্গে আলাদা করা যায় না। বাড়ির মানুষেরাও এটা চেয়েছেন।,যে বাড়ি নিয়ে কথা হচ্ছে, তার নাম ‘সবুজ পাতা’। এশিয়ার স্থপতিদের সংস্থা আর্কিটেক্টস রিজিওনাল কাউন্সিল এশিয়ার (আর্কেশিয়া) পুরস্কার ‘আর্কেশিয়া অ্যাওয়ার্ডস ফর আর্কিটেকচার ২০২১’ পেয়েছে এই প্রকল্প। স্থপতি আছিয়া করিম ও স্থপতি নাঈম আহমেদ কিবরিয়া এবং তাঁদের প্রতিষ্ঠান ইনডিজেনাস সিঙ্গেল ফ্যামিলি রেসিডেন্সিয়াল প্রজেক্ট বিভাগে সম্মাননা পুরস্কার পেয়েছে। এবার ‘দ্য স্টেটসম্যান’ নামে ঢাকার একটি আবাসন প্রকল্প মাল্টি ফ্যামিলি রেসিডেন্সিয়াল কমপ্লেক্স বিভাগে আর্কেশিয়া পুরস্কার পেয়েছে। এর নকশা করেছেন স্টুডিও মরফোজেনেসিস লিমিটেডের দুই স্থপতি শাহ্‌লা কে কবির ও শুভ্র শোভন চৌধুরী। ১৫টি দেশের ২২৪টি প্রকল্প থেকে ১১টি বিভাগে এবার পুরস্কার দেয় আর্কেশিয়া।,সবুজ পাতা বাড়িটি সাভার উপজেলায়। ঢাকা-আরিচা মহাসড়কে হেমায়েতপুর থেকে বাঁয়ে কিছু দূর গেলে পূর্বহাটি, এখানেই বাড়িটি। এ জায়গায় আগে যাওয়া হয়েছে, সেও আরেকটি বাড়ি দেখতে। দেশালের আরও দুই ব্যবস্থাপনা অংশীদার কনক আদিত্য ও ইশরাত জাহানের কাঠের দোতলা বাড়িতে। টালি ছাওয়া ছোট্ট পুকুরসহ সে বাড়িও প্রকৃতির অংশ।,কনক আর সবুজ—দুই বন্ধু কয়েক মিনিটের হাঁটা দূরত্বে জমি কিনেছিলেন। সেখানেই বাড়ি করে বসবাস করছেন তাঁরা। সবুজ বললেন, ‘২০১০ সালে জমিটা কিনি। সাড়ে একুশ শতাংশ। এরপর গাছ লাগিয়ে দেই। আমি যখন চারুকলার (ঢাকা বিশ্ববিদ্যালয়ের চারুকলা অনুষদ) ছাত্র, তখন পরিচয় হয় বুয়েটের স্থাপত্য বিভাগের ছাত্রী দীপা আপার (আছিয়া করিম) সঙ্গে। সে সময় আমি বলি, ‘আমার বাড়ি কিন্তু আপনি ডিজাইন করে দেবেন”।’,এই বাড়ির নকশা নিয়ে কথা বলতে গিয়ে আছিয়া করিম জানালেন, ‘তখন তো ক্যাজুয়ালি এসব কথা হতো। সবুজের সঙ্গে আমাদের বন্ধুত্ব হয়। একদিন সে জমিও কিনে ফেলল। ২০১৫ সালে তাঁর বাড়ির নকশার কাজ শুরু করি। প্রথমে মাথায় আসে, কনকের বাড়ি নান্দনিক এবং প্রকৃতির সঙ্গে মিশে যাওয়া, তাই কাছাকাছি জায়গায় সবুজের বাড়িটাও যেন প্রকৃতির অংশ হয়ে ওঠে। এখানে সবুজদের সঙ্গে আমাদের বোঝাপড়াটা বেশ ভালো ছিল। তাই স্থাপত্য নকশায় আমরা যেমন চেয়েছি, তারা যেমন চেয়েছে, সেটি ভালোভাবেই করা গেছে। এ বাড়ির নির্মাণকাজ শেষ হয়েছে দুই বছর হলো।’,সবুজ পাতা আর্কেশিয়ার পুরস্কার পেয়েছে একক পরিবারের বসতবাড়ি হিসেবে। এই বাড়ির পরিবারের সদস্য চারজন। সবুজ সিদ্দিকী, তাঁর স্ত্রী কাজী তানিয়া ফারজানা এবং তাঁদের মেয়ে পাতা অংরূপিণী ও ছেলে মাহাদী মোস্তফা। বাবা ও মেয়ে দুজনের নাম মিলিয়ে বাড়ির নাম সবুজ পাতা। কাজী তানিয়া বললেন, বাসা বা ঘর ব্যক্তিগত। সেটা কত ভালো করা যায়, কত ভালোভাবে থাকা যায়, সেই চেষ্টা আমাদের ছিল। আমাদের মেয়ের বয়স নয় আর ছেলের বয়স তিন বছর। এরা প্রকৃতির সঙ্গে বেড়ে উঠছে, এটাই বড় পাওয়া।’,সে নমুনাও দেখা গেল। মাহাদী এই ঘরে, তো একটু পরেই সিঁড়িতে, চোখের নিমিষেই আবার উঠানে ছুটোছুটি করছে। ১৮০০ বর্গফুটের নিচতলায় সদর দরজার পাশেই ঝুলছে বাসর লতা। কলি চলে এসেছে। সবুজ ও তানিয়া জানালেন, কিছুদিন পরই ফুল ফুটবে। মেরুনরঙা, কিছু আবার হলুদ।,বেশ বড় আকারের দরজা পেরোতেই অনুভব করা যায় বিশাল এক পরিসর। ছাদ উঁচু, ঠিক সিঁড়ি বরাবর তিনতলা পর্যন্ত ফাঁকা। নিচতলায় খাবার টেবিল পাতা, ডানে বসার ঘর। খাবার টেবিলের পরে রান্নার ঘর। একটি থাকার ঘরও আছে এই তলায়। তবে ঘরগুলো নামেই যেন ঘর। বড় জানালা, কাঠের ফ্রেমে কাঁচের দরজাগুলো ভাঁজ করা যায়। তাই পুরোটাই খোলা মনে হয়। আলো আসার পর্যাপ্ত ব্যবস্থা। গাছপালা থাকায় সেই আলো দারুণ সব নকশা এঁকে দেয় ঘরের দেয়ালে, ঘরের মেঝেতে।,কাজী তানিয়া বলেন, ‘বাড়ির যেখানেই বসবেন, সেখান থেকেই শুধু মাথা ঘুরিয়ে আকাশ আর সবুজ দেখতে পাবেন। বাস্তুশাস্ত্রের নিয়ম মেনে বাড়ির গাছপালা লাগানো হয়েছে। এ বাড়িতে কোনো ক্যাকটাস, বনসাই নেই। দেয়ালে শিকড় বসে যায়, এমন কোনো গাছও নেই।’ তাই তো মাধবীলতা, মধুমঞ্জুরির মতো লতা ছেয়ে আছে বাড়িজুড়ে।,দোতলার ঘরগুলো বড়, খোলামেলা। দোতলায় উঠে দক্ষিণমুখী বাড়ির বারান্দা একটু বাড়িয়ে দেওয়া হয়েছে। সবুজ বললেন, ‘দোতলা ২২০০ বর্গফুটের। এখানে আমাদের সবার থাকার ঘর। প্রতিটি ঘরের সঙ্গেই বারান্দা আছে, এক বারান্দা থেকে আরেক বারান্দা দেখা যায় না। তিনতলার কিছু অংশে আমার স্টুডিও।’,বেশ বড় আকারের দরজা পেরোতেই অনুভব করা যায় বিশাল এক পরিসর। ছাদ উঁচু, ঠিক সিঁড়ি বরাবর তিনতলা পর্যন্ত ফাঁকা। নিচতলায় খাবার টেবিল পাতা, ডানে বসার ঘর। খাবার টেবিলের পরে রান্নার ঘর। একটি থাকার ঘরও আছে এই তলায়। তবে ঘরগুলো নামেই যেন ঘর। বড় জানালা, কাঠের ফ্রেমে কাঁচের দরজাগুলো ভাঁজ করা যায়। তাই পুরোটাই খোলা মনে হয়। আলো আসার পর্যাপ্ত ব্যবস্থা। গাছপালা থাকায় সেই আলো দারুণ সব নকশা এঁকে দেয় ঘরের দেয়ালে, ঘরের মেঝেতে।,কাজী তানিয়া বলেন, ‘বাড়ির যেখানেই বসবেন, সেখান থেকেই শুধু মাথা ঘুরিয়ে আকাশ আর সবুজ দেখতে পাবেন। বাস্তুশাস্ত্রের নিয়ম মেনে বাড়ির গাছপালা লাগানো হয়েছে। এ বাড়িতে কোনো ক্যাকটাস, বনসাই নেই। দেয়ালে শিকড় বসে যায়, এমন কোনো গাছও নেই।’ তাই তো মাধবীলতা, মধুমঞ্জুরির মতো লতা ছেয়ে আছে বাড়িজুড়ে।,দোতলার ঘরগুলো বড়, খোলামেলা। দোতলায় উঠে দক্ষিণমুখী বাড়ির বারান্দা একটু বাড়িয়ে দেওয়া হয়েছে। সবুজ বললেন, ‘দোতলা ২২০০ বর্গফুটের। এখানে আমাদের সবার থাকার ঘর। প্রতিটি ঘরের সঙ্গেই বারান্দা আছে, এক বারান্দা থেকে আরেক বারান্দা দেখা যায় না। তিনতলার কিছু অংশে আমার স্টুডিও।’,সবুজ সিদ্দিকী চারুকলা অনুষদ থেকে ছাপচিত্রে স্নাতক ও স্নাতকোত্তর ডিগ্রি নিয়েছেন। ২০০০ সালে ত্রয়োদশ জাতীয় নবীন শিল্পী চারুকলা প্রদর্শনীতে পেয়েছেন পুরস্কার। তাঁর মহিষ সিরিজের বেশ কয়টা ছবি বাড়ির বিভিন্ন দেয়ালে দেখা গেল। স্টুডিওতে আছে ছাপাই যন্ত্রও। এই স্টুডিওতে বাবার সঙ্গে পাতাও মাঝেমধ্যে ভাগ বসায়। বসে আঁকে নানান ছবি।,তিনতলার ছাদের বড় একটা অংশ খোলা। পূর্ণিমার রাতে উথাল–পাতাল আলোয় ভরে যায় পুরো বাড়ি। আম, জাম, কাঁঠাল, পেয়ারা, সফেদা, লোনা, বেল, পেঁপে, নারকেল, ডালিম, বড়ই, জামরুল, আঙুর ফলের নানান গাছ থাকায় পাখিরা আসে সব সময়। নানা মৌসুমে গন্ধ ছড়ায় বেলি, জবা, গন্ধরাজ, শিউলি, বকুল, কাঠগোলাপ, কনকচাঁপা, জারুল, কামিনী, কদম ইত্যাদি।,কাজী তানিয়া ও সবুজ যেমন জানালেন, সারা বছরই কমবেশি ফুলফল থাকে। আর এদেরকে ঘিরেই অনেক ধরনের পাখি আসে। ঘরে বসেই দেখা যায় দোয়েল, শালিক, চড়ুই, ঘুঘু, কাঠঠোকরা, ফিঙে, মৌটুসি, কোকিল, বুলবুলি, কানাকুয়া, হরিয়াল, বক, পানকৌড়ি, ডাহুক, পেঁচা, সরালি ইত্যাদি। লতানো গাছের ঝোপে বাসা বানায় ঘুঘু, টুনটুনিরা।,প্রকৃতির সঙ্গে মিশেল দিতে গিয়ে যেসব উপকরণ ব্যবহার করা যায়, সেসবই করা হয়েছে এ বাড়িতে, জানালেন আছিয়া করিম। বললেন, ‘জায়গার জলবায়ু বুঝে প্রকৃতি থেকে যা যা নেওয়া যায়, সেসব আমরা আমাদের সব স্থাপনায় চর্চা করে থাকি। এখানেও তাই। অনেক আগে থেকে যেহেতু তাই আগে প্রকৃতি এখানে যেমন ছিল, সেটা ধরে রাখার চেষ্টা করেছি। এ বাড়িতে জানালা বা দরজায় কোনো গ্রিল নেই। যাতে বাইরে প্রকৃতি দেখতে কোনো ধরনে বাধা না থাকে। আমাদের দেশের ল্যান্ডস্কেপ একটু জংলা ধরনের। যতটুকু পারা যায় এখানে সেটা ধরে রাখা হয়েছে। বসতবাড়ির বেলায় যাঁরা থাকবেন, তাঁদের স্বপ্ন পূরণের ব্যাপার থাকে। সেটা বুঝে নকশা করতে হয়। আর এটা লাইফস্টাইলের ব্যাপার। নিরাপত্তার বিষয়গুলো তাই অন্যভাবে সমাধান করা হয়েছে।’,কনক আর সবুজের দুই পরিবারের সবাই সবার বন্ধু। তাই তো ১৭ নভেম্বর সন্ধ্যায় আমাদের কাজ যখন শেষের দিকে কনক এলেন সবুজের বাড়িতে। হিমেল হাওয়ায় জমে ওঠে আড্ডা। কনক আদিত্য ধরেন গান—জীবন নদীর ঘাটে বসে ছোটবড় ঢেউ গুনে যাই/আশা বৃক্ষের তলে শুয়ে ঝরা পাতার গান শুনতে পাই...।"
রাশিয়ার আলেকজান্ডার প্যালেস সাজানোর খরচ ২৪০ কোটি টাকা,"১৮৯৪ সালে রাশিয়ার সম্রাট ছিলেন দ্বিতীয় নিকোলাস। পুরো পরিবারসহ তাঁর মৃত্যুদণ্ড কার্যকর হয়েছিল ১৯১৭ সালে। মৃত্যুর আগপর্যন্ত তাঁর বসবাসের প্রাসাদটি খোলাই ছিল। নিকোলাসের মৃত্যুর ১০০ বছর পর পর্যন্ত বন্ধ রাখা হয় প্রাসাদটি। সম্প্রতি আবার খুলে দেওয়া হলো। নতুনভাবে প্রাসাদটি সাজানোর জন্য খরচ করতে হয়েছে ২ কোটি ৮০ লাখ ডলার (প্রায় ২৪০ কোটি ৩০ লাখ ২৪ হাজার টাকা)।,প্রাসাদটি তৈরি হয়েছিল ১৭৯৬ সালে। ‘ক্যাথরিন দ্য গ্রেট’ তাঁর নাতি আলেকজান্ডারের জন্য এটি নির্মাণ করেছিলেন। এই কারণে প্রাসাদটির নাম আলেকজান্ডার প্যালেস। রাশিয়ার তৎকালীন রাজধানী পিটার্সবার্গের বাইরে ছিল এই বিস্তৃত প্রাসাদ এবং এর পার্কগুলো।,আলেকজান্ডারের প্রপিতামহ দ্বিতীয় নিকোলাস। তিনি ১৯০৫ সালে রাজধানীর বিশৃঙ্খলা থেকে দূরে থাকতে এই প্রাসাদে স্থায়ীভাবে পরিবার নিয়ে বসবাস শুরু করেন। অনেকেই বলেন, নিকোলাস বিপ্লবের শুরুতেই তাঁর সৈন্যদের ত্যাগ করে এখানে এসে বসবাস করতে থাকেন। আবার অনেক জায়গায় বলা হয়, তিনি অত্যন্ত ক্ষমতাশীল হলেও খুবই পরিবারপ্রিয় মানুষ ছিলেন। সব দাপ্তরিক কাজ থেকে তাঁর পরিবারকে বাইরে রেখেছিলেন। একসময় পরিবার নিয়ে চলে আসেন আলেকজান্ডার প্যালেসে।,বর্তমানে এটিকে ‘রাশিয়ান হিস্টোরি মিউজিয়াম’ নামে জাদুঘর হিসেবেই খুলে দেওয়া হলো। পুরোনো দিনের হাজার হাজার সাদাকালো আলোকচিত্র, কিছু জলরং এবং প্রাসাদের গল্প নিয়ে পুনরায় অন্দর সাজানো হয়েছে। রাজা নিকোলাসের শোবার ঘরটি আবার সাজাতে প্রায় সবকিছুই পরিবর্তন করা হয়েছে। এই সাম্রাজ্যের সব বাড়ি ও দরবারে ব্যবহার করা হতো এমন কাঠ ব্যবহার করা হয়েছে মেঝেতে। ঘর সাজানো হয়েচে উল ও সিল্ক দিয়ে। প্রাসাদের গ্র্যান্ড হলটি ৮ হাজার ৫০০ বর্গফুটের, সেখানে সোনার পাত বসানো হয়েছে।,ঘরের অনেক কিছু একেবারে নতুনভাবে সাজানো সম্ভব হয়নি। সেগুলো বিভিন্ন উপায়ে নকশা করা হয়েছে বা ঢেকে ফেলা হয়েছে। কিছুটা ধূসর নীল রঙের ভাঙা টাইলস ঢাকা হয়েছে সাদাকালো বড় বড় ছবিতে। এই দেয়াল মূলত দ্বিতীয় নিকোলাসের গোসলখানার।, অনেক দেয়ালে পাওয়া গেছে চকচকে ফিরোজা ও নীল রঙের পাথর। অনেক ঘরে দেখানো হয়েছে ২০ শতকের গৌরবগাথা। এগুলো দ্বিতীয় বিশ্বযুদ্ধ ও সোভিয়েত পুনর্নির্মাণেরও বহু আগের। দ্বিতীয় বিশ্বযুদ্ধ ও সোভিয়েত পুনর্নির্মাণের সময়ে এই প্রাসাদের অনেক কিছুই ধ্বংস হয়ে যায়।,২০১১ সালে রুশ সরকার এই প্রাসাদ নতুন করে সাজানোর পরিকল্পনা করে। আর ২০২১ সালের আগস্টের ১৩ তারিখ সকালে সবার জন্য খুলে দেওয়া হয় মিউজিয়াম তথা প্রাসাদটি। "
চাকচিক্যের চিক,"ঘরে বা বারান্দায় বাঁশের চিক ব্যবহারের সুবিধা হলো, রোদ বা বাতাস-কোনোটি ঢুকতেই বাধা পায় না। প্রাকৃতিক উপাদানে তৈরি, দেয় চোখের প্রশান্তিও,‘এবার কার্তিক মাসে পূজা। গ্রামের জমিদার শীতলাবাবুর বাড়িতে তিন দিন যাত্রা, পুতুল নাচ, বাজি পোড়ানো, সাতগাঁ মেলা-পূজা তো আছেই। আসরে যখন তাহারা পৌঁছিল, যাত্রা আরম্ভ হইতে বিলম্ব আছে। চিকের আড়ালে জায়গার জন্য কলহ শুরু হইয়া গিয়াছে ইতিমধ্যেই। সকলেই চিক ঘেঁষিয়া বসিতে চায়। এসব বিষয়ে কুসুম ভারী ওস্তাদ।’,মানিক বন্দ্যোপাধ্যায়ের পুতুল নাচের ইতিকথা উপন্যাসে ধনাঢ্য বাড়িতে চিক ব্যবহারের উল্লেখ পাওয়া যায়। বোঝাই যাচ্ছে, আভিজাত্য বোঝাতেই জানালা-দরজায় বাঁশের চিক ব্যবহারের প্রচলন ছিল। এখনো এর তেমন পরিবর্তন হয়নি। অন্দরে শৈল্পিক আবহ তৈরি করতে চিকই মানানসই। এ ছাড়া ঘরে আলোর খেলার ছন্দ যাঁদের পছন্দ আর একটু প্রকৃতির ছোঁয়া পেতে চাইলে বাঁশের চিক অনায়াসেই বসিয়ে নিতে পারেন।,জানালা বা দরজায় পর্দা ব্যবহার করলে অনেকেই একটু বড় বা ঝুল বেশি, এমন পর্দা ব্যবহার করেন। কিন্তু চিক ব্যবহারের ক্ষেত্রে তেমনটি নয়। দরজা, জানালা বা বারান্দার গ্রিলে ব্যবহারের সময় বানাতে হবে সঠিক মাপে। দৈর্ঘ্য ও প্রস্থ বেশি হওয়া যাবে না। এতে করে চিক বা চাটাই ওঠা-নামা করাতে বেশ সমস্যা হবে। বাঁশের চাটাইয়ের বুননের ফলে মাঝে মাঝে ফাঁকা থাকে। তাই চাইলে পেছনের দিকে পাতলা মার্কিন কাপড় দিলেই গোপনীয়তা থাকবে, আবার দেখার সৌন্দর্যও কমে না, বলেন অন্দরসজ্জা প্রতিষ্ঠান চতুষ্কোণের পরিচালক কান্তা কবির।,এখন প্রায়ই বৃষ্টি হচ্ছে। অনেকেই মনে করেন, এতে বাঁশের চিকের ক্ষতি হতে পারে। কান্তা কবির বলেন, এতে তেমন কোনো ক্ষতি হয় না। কারণ, চিক তৈরির সময়ে বাঁশ খুব ভালোভাবে পানিতে ভিজিয়ে কড়া রোদে শুকিয়ে নেওয়া হয়। তবে প্রথম দিকে বৃষ্টিতে ভিজলে বাঁশের হালকা গন্ধ হতে পারে। সে ক্ষেত্রে ভেজা চাটাই গুটিয়ে রাখা যাবে না, খুলে দিতে হবে। রোদ আর বাতাসে চিক আবারও শুকিয়ে শক্ত হয়ে যাবে।,চাটাইয়ের ওপরে বার্নিশ দিলে চিক দীর্ঘদিন ভালো থাকবে। উজ্জ্বলতাও বাড়বে। এ ছাড়া প্রাকৃতিক উপাদান পোকা কাটতে পারে, তাই ঘুণ থেকে সুরক্ষা দেয়, এমন বার্নিশ করা যায়। এ ছাড়া আলো-বাতাস আসে, স্যাঁতসেঁতে নয়, এমন স্থানে চিক ব্যবহার করলে পোকা আক্রমণ করতে পারে না।,চিক সব সময় পরিষ্কার করার দরকার নেই। সাধারণত ময়লা ঝেড়ে ফেলে দিলেই হয়। তবে দীর্ঘদিন হলে হালকা সাবানপানি কাপড়ে লাগিয়ে পরিষ্কার করা যাবে।,বাঁশের চিক সাধারণ নষ্ট হয় না। তবে চিক যেহেতু সুতা দিয়ে বোনা হয়, তাই দীর্ঘদিনে সুতা পচে যেতে পারে। সে ক্ষেত্রে দুই বছর পর দোকানে নিয়ে আবার বুনিয়ে আনা যাবে।,শুধু জানালা বা দরজায় ব্যবহার না করে একরঙা দেয়ালে চিক কিছুটা গুটিয়ে ঝোলালে দেয়ালের সৌন্দর্য বাড়ে। এ ছাড়া ঘরের কোনো অনুষঙ্গ আড়াল করতে চিকের ব্যবহার দারুণ হতে পারে, বলেন চতুষ্কোণের পরিচালক কান্তা কবির।,অনলাইন পেজ দেশি পণ্যে চাইলেই ফরমাশ দিতে পারেন বাঁশের চিকের। প্রতি বর্গক্ষেত্র ৯০ টাকা খরচ পড়বে। আর পাশে বর্ডার দিতে চাইলে পড়ে ১০০ টাকা। এ ছাড়া গ্রিন রোডের বাঁশ-বেতের দোকান, মিরপুর রোডের মৃৎশিল্পের দোকানে পছন্দমতো চিক বুনিয়ে নিতে পারেন"
যে রাজবাড়িতে ক্যাটরিনা আর ভিকির বিয়ে ,
রঙে–নকশায় এই সময়ের বাসনপত্র,"তৈজসপত্র। প্রতিদিন ব্যবহারের পণ্য। আবার এই বাসনকোসনেই ঘটে রুচির প্রকাশ। আভিজাত্যও ধরা দেয় তৈজসে। বাজারে এখন কেমন রং–নকশার তৈজসপত্র চলছে, তার খোঁজ নিয়ে এই প্রতিবেদন।,প্রতিদিনের প্রয়োজন কিংবা খাবার টেবিলে আভিজাত্যের প্রকাশ, যা–ই বলি না কেন, তৈজসপত্রের রয়েছে বিশেষ ভূমিকা। আদিকাল থেকে আধুনিক জীবনধারায় এর উপস্থিতি বৈচিত্র্যময়। কিছু কিছু তৈজস তো মনে করিয়ে দেয় পুরোনো দিনের কথাও। কেননা, বাড়ির কাবার্ডে সবচেয়ে যত্নে তুলে রাখা তৈজসপত্রগুলো ব্যবহৃত হতো শুধু বিশেষ দিনগুলোতে। বছরের অন্য সময় চাইলেও এগুলো ব্যবহারের অনুমতি ছিল না। এগুলোর অধিকাংশই ছিল সিরামিকের, যা পরিচিত ছিল চিনামাটির বাসন হিসেবে।,এই সময়ে সিরামিকের তৈজসের জনপ্রিয়তা বিশ্বজুড়ে। নান্দনিক নকশাই এর মূল কারণ। সিরামিক ছাড়াও আরও কিছু কাঁচামালে তৈজসপত্র তৈরি হয়। ভৌগোলিক অবস্থান ও কাঁচামালের সহজলভ্যতার ওপর নির্ভর করে বিভিন্ন অঞ্চলের তৈজসপত্র তৈরির উপাদান ভিন্ন হয়। যেমন ভৌগোলিক কারণে প্রাচীন সময় থেকে আমাদের এই অঞ্চলের তৈজসপত্রগুলো মূলত নানা ধরনের মাটি দিয়ে তৈরি হয়ে থাকে। নকশা, আঙ্গিক ও উপস্থাপনা নির্ভর করে উপকরণ এবং নির্মাণপদ্ধতির ওপর। এই মাধ্যম মৃৎশিল্প হিসেবে পরিচিত।,ঐতিহাসিকদের মতে, মানবসভ্যতার সবচেয়ে প্রাচীন শিল্পমাধ্যম হচ্ছে মৃৎশিল্প। একসময় শুধু হাতে তৈরি হলেও, এখন আধুনিক যন্ত্রে তৈরি হচ্ছে রঙিন কারুকার্যময় পণ্য। থালা, বাটি, মগ, গ্লাস, হাঁড়ি, পাতিল, কড়াই, কাপ-পিরিচ, জগ এবং অন্দরসজ্জার জিনিসপত্রের বাইরেও এটি বিস্তার লাভ করেছে, যা জীবনযাপনের ধরনে যোগ করেছে নান্দনিকতা ও আভিজাত্য। আধুনিক বাড়ি থেকে রেস্তোরাঁ— সব জায়গায় এর বাহারি উপস্থাপনা।,স্বাস্থ্যসম্মত জীবনযাপনের তাগিদে মানুষ এখন ক্ষতিকারক রাসায়নিকমুক্ত পরিবেশবান্ধব সামগ্রী ব্যবহারের প্রতি বেশি ঝুঁকছে। প্রতিদিনের খাবার যেমন হতে হবে সুষম, তেমনই খাবার পরিবেশনের তৈজসপত্রও হওয়া চাই প্রাকৃতিক। কেননা, তৈজসপত্রও স্বাস্থ্যসম্মত জীবনযাপনের একটি গুরুত্বপূর্ণ অংশ।,তৈজসপত্র নির্মাতা পল’স–এর স্বত্বাধিকারী সুমন পাল বলেন, বিশেষ ধরনের মাটি আগুনে পুড়িয়েই তৈরি হয় সিরামিক পণ্য। এগুলো রাঙাতে ব্যবহার করা হয় বিশেষ ধরনের রং। খুব সাধারণভাবে বললে, এই রঙের রয়েছে দুই ভাগ, অক্সাইড ও স্টেইন। হাতে তৈরি সিরামিক পণ্যে এই দুই ধরনের রঙের ব্যবহারই বেশি। এগুলো পরিবেশবান্ধবও বটে। কিছু কিছু ক্ষেত্রে বিভিন্ন রঙের আলাদা নকশা ফুটিয়ে তুলতে একটি পণ্য কয়েক ধাপে পোড়ানো হয়। সিরামিকের তৈজসপত্র তৈরির বেশ কয়েকটি পদ্ধতির একটি হচ্ছে স্টোনওয়্যার। বিশেষ করে সরাসরি খাবার পরিবেশন বা খাবার রাখার পাত্রগুলো এই পদ্ধতিতে তৈরি হয়। তবে ভালো মানের কাঁচামাল পর্যাপ্ত পরিমাণে পাওয়া কঠিন। যে কারণে অনেক উদ্যোক্তা চাইলেও অনেক সময় ভালো মানের সিরামিক পণ্য তৈরি করতে পারেন না।,সিরামিক পণ্যের বিশ্ববাজার এগিয়েছে কয়েক ধাপ। এক দশক ধরে প্রায় প্রতিবছরই এ ধরনের পণ্যের নকশা ও আকৃতিতে দেখা গিয়েছে ভিন্ন ভিন্ন ধারা। বাসনকোসনের এই ধারা অনুযায়ী থালা-বাটি, গ্লাস বা কাপে দেখা গেছে বৈচিত্র্য। সেই চিরাচরিত গোলাকৃতির থালা এখন আর নেই বললেই চলে। চা-কফির কাপ বা মগেরও রূপ বদলেছে। স্যুপ থেকে শুরু করে দেশীয় ধারার ডালের বাটিরও আকার বদলেছে বেশ কয়েকবার। আবার গোলাকৃতির, কিন্তু ভেতরের দিকে গর্ত ভাতের বোলগুলো চিরায়ত ধারায় হাল সময়ে চলমান থাকলেও চ্যাপ্টা, ছড়ানো বা বাঁকানো, বোল অথবা ডিশের চাহিদাও বেশ।,এ বিষয়ে কথা হয় দ্য হোম ক্লাবের স্বত্বাধিকারী নাহিদ জাহানের সঙ্গে। তিনি বলেন, ‘আমরা যেহেতু বিদেশি বিভিন্ন অভিজাত ব্র্যান্ডের সিরামিক পণ্য দেশের বাজারে বিক্রি করি, তাই ট্রেন্ডের বিষয়টি বিশেষভাবে খেয়াল রাখতে হয়। আর দেশের মানুষের রুচি ও চাহিদাকে প্রাধান্য দিয়ে পণ্যের মজুত নিশ্চিত করতে হয়। এখন ভিন্টেজ বা চারমিং রঙের সঙ্গে সোনালি রঙের লাইন টানা তৈজসপত্রের চাহিদা বেশি। পাশাপাশি বিভিন্ন ধরনের প্রিন্ট, বিশেষ করে ফুলেল ছাপা। তবে একটু বড় আকারের ফুলের নকশা আঁকা পণ্যের চাহিদা বেশি। আর বাসনকোসনের আকৃতির কথা যদি বলি, তাহলে বলতে হয়, ট্রেন্ডে রয়েছে একটু বেশি ছড়ানো এবং চ্যাপ্টা আকৃতির পণ্যগুলো।’,একসময় শুধু আমদানিনির্ভর ছিল সিরামিকের তৈজস। কিন্তু চাহিদা বাড়ার সঙ্গে সঙ্গে দেশে উৎপাদনের সক্ষমতাও বৃদ্ধি পেয়েছে। দেশের সীমা ছাড়িয়ে বিদেশেও রয়েছে প্রচুর চাহিদা। মুন্নু, শাইনপুকুর, ফার, শেলটেক ইত্যাদি সিরামিকের তৈজস প্রস্তুতকারী প্রতিষ্ঠানগুলোর বাইরেও অনেক নাম এখন যুক্ত হয়েছে তালিকায়। এ তালিকা এখন শুধু বড়ই হবে। তবে বর্তমানে প্রতিষ্ঠানগুলো বাণিজ্যিকভাবে সিরামিক পণ্য তৈরির পাশাপাশি স্বকীয় নকশার পণ্য তৈরিতেও মনোযোগী। এ তালিকায় রয়েছে আড়ং, ইশো, আরাজ সিরামিকস, বাসনওয়ালা, আইফেইরি, দ্য ক্লে স্টেশন, প্যারাগন ইত্যাদি নাম। দাম নির্ভর করে নকশা ও উপকরণের ওপর। এগুলোর চাহিদাও অনেক।"
বাসনকোসনে ঐতিহ্যের ছোঁয়া,"সিরামিকসে দেখা যাচ্ছে জামদানি ও নকশিকাঁথার নকশা। দেশীয় উৎসবে জনপ্রিয়তা তো পাচ্ছেই, দেশের বাইরেও কিনে নিয়ে যাচ্ছেন অনেকে,সিরামিকের ওপর চলতি ধারার নকশার বাইরেও নানা সময় জনপ্রিয় হয়ে ওঠে ঐতিহ্যবাহী ডিজাইন। যেমন জামদানি ও নকশিকাঁথা মোটিফের সিরামিকের ডিনার সেট, টি–সেট, মগ, হান্ডি, ফুলদানি ইত্যাদি।,সম্প্রতি আরাজ সিরামিকের ওপর এই দুই মোটিফের কাজই তুলে ধরেছে। এ বিষয়ে আরাজ সিরামিকের স্বত্বাধিকারী সাজ্জাদ আলী শরীফ বলেন, ‘শুধু দেশের মধ্যে নয়, প্রবাসী বাঙালি ও পর্যটকদের কাছেও আমরা বেশ সাড়া পাচ্ছি। আমাদের নকশাগুলোর মধ্যে শীর্ষে রয়েছে জামদানি ও নকশিকাঁথা মোটিফের সিরামিকের পণ্যগুলো।,অনেক আগে থেকেই আড়ং, কুমুদিনী হ্যান্ডিক্র্যাফটস ও অঞ্জন’স–এ জামদানি এবং দেশীয় নকশার বিভিন্ন ধরনের তৈজস বাজারজাত করে। টেরাকোটা নকশা ফুটিয়ে তোলা তৈজসও মানুষ পছন্দ করছেন ইদানীং। নববর্ষের সময় যেমন মাটির তৈরি তৈজসের কদর বেড়ে যায়। তবে সিরামিকের ওপর করা টেরাকোটার তৈজসের বিশেষত্ব হচ্ছে—এগুলো দেখতে মাটির মতো মনে হলেও আদতে সিরামিকের তৈরি।"
" স্মার্ট বাড়ির অনেক সুবিধা, তবে সাবধান","শৌখিন নগরবাসীর জন্য এই সময়ের আকর্ষণ স্মার্ট বাড়ি বা স্মার্ট হোম। এটা এমন বাসস্থানকে বোঝায়,  যেটির ঠান্ডা–গরম (হিটিং–কুলিং), আলো, নিরাপত্তা বা বিনোদনের যন্ত্রপাতিকে তারহীন (ওয়্যারলেস) সংযোগে নিয়ন্ত্রণ করা যায়। ঘরে বা বাইরে যেকোনো জায়গা থেকে ইন্টারনেটের মাধ্যমে ঘরের কাজ যন্ত্রপাতি নিয়ন্ত্রণ করতে পারবেন। ক্ষেত্রবিশেষে, আপনার স্মার্ট যন্ত্রগুলোও স্বতন্ত্রভাবে চলতে পারে। স্মার্ট হোম ধারণার যাত্রা শুরু হয় ১৯৭৫ সালে। স্কটল্যান্ডের পিকো ইলেকট্রনিকস ছোট বৈদ্যুতিক যন্ত্র আর বাতি নিয়ন্ত্রণ করার জন্য ‘এক্স টেন’ নামের এক প্রযুক্তি আবিষ্কার করে। আশির দশকে গতি শনাক্তকারী গেট, স্বয়ংক্রিয় গ্যারেজ দরজা আর আবাসিক নিরাপত্তা যন্ত্রের আবির্ভাব স্মার্ট হোমের পরিধিকে সমৃদ্ধ করে।,ইন্টারনেটের বিস্তার এক যন্ত্রের সঙ্গে অন্য যন্ত্রের সংযোগ সহজ করে দেয়। ফলে স্মার্ট হোমের যাত্রায় তা এক নতুন ধারা উন্মোচন করে। এ জন্যই স্মার্ট হোমের সঙ্গে ‘ইন্টারনেট অব থিংস’ (আইওটি) ধারণার ঘনিষ্ঠ সম্পর্ক আছে। নিত্যদিন ব্যবহারের যেসব যন্ত্রে ইন্টারনেট সংযোগ, মাইক্রোপ্রসেসর আর সফটওয়্যার থাকে, সেগুলোই  আইওটি প্রযুক্তির মধ্যে পড়ে।,ধরুন, একটা স্বয়ংক্রিয় ভ্যাকুয়াম ক্লিনারের ঘর মোছার ক্ষমতাকে সেটির সফটওয়্যার নিয়ন্ত্রণ করে। ভবিষ্যতে যদি সফটওয়্যার পরিবর্তন করে সেটা থেকে উন্নত মানের সেবা পাওয়া যায়, তবে মালিকের হস্তক্ষেপ ছাড়াই সেটি কাজ করবে। অনেকটা সফটওয়্যারের স্বয়ংক্রিয় হালনাগাদের মতো। আইওটির আরেক সুবিধা হচ্ছে, এক বাসায় একাধিক আইওটি যন্ত্র থাকলে সেগুলো একটি আরেকটির পরিপূরক হিসেবে কাজ করে। যেমন স্মার্ট থার্মোস্ট্যাট একই নেটওয়ার্কে থাকা স্মার্ট এসির (এয়ারকন্ডিশনার) সঙ্গে সংযোগ ঘটিয়ে বাইরের তাপমাত্রার সঙ্গে এসির তাপমাত্রার ওঠানামা নিয়ন্ত্রণ করতে পারে।,বাসায় সিসিটিভি (ক্লোজড সার্কিট টেলিভিশন) বা আইপি (ইন্টারনেট প্রটোকল) ক্যামেরা বসিয়ে মুঠোফোন থেকেই সিসিটিভির আওতায় থাকা জায়গার পুরোটা পর্যবেক্ষণ করতে পারবেন। কৃত্রিম বুদ্ধিমত্তার (আর্টিফিশিয়াল ইন্টেলিজেন্স বা এআই) সাহায্যে ক্যামেরায় অপরিচিত ব্যক্তির উপস্থিতিও শনাক্ত করা যায়। ফলে বাড়ির নিরাপত্তাব্যবস্থায় বৈপ্লবিক পরিবর্তন এসেছে।,সম্প্রতি হিকভিশন আর ডাহুয়ার ক্যামেরা বাংলাদেশে জনপ্রিয়তা লাভ করেছে। এই ব্র্যান্ডগুলো বসুন্ধরা সিটি (পান্থপথ), মাল্টিপ্ল্যান সেন্টার (এলিফ্যান্ট রোড) আর বিসিএস কম্পিউটার সিটির (আগারগাঁও) বিভিন্ন দোকানে সাশ্রয়ী দামে পাওয়া যায়। বাসার নিরাপত্তার জন্য দুই থেকে আড়াই হাজার টাকার ভেতরেই মানসম্পন্ন সিসিটিভি ক্যামেরা ক্রয় করা সম্ভব। তবে এ ক্ষেত্রে আপনাকে আলাদাভাবে কোএক্সিয়াল কেবল (প্রতি মিটারে দাম পড়বে ৩০ থেকে ৩৫ টাকা) আর একটা ডিভিআর (সাড়ে চার থেকে সাড়ে পাঁচ হাজার টাকার ডিজিটাল ভিডিও রেকর্ডার) কিনতে হবে। ডিভিআরে সংযুক্ত ক্যামেরার দৃশ্য ভিডিও আকারে সঞ্চিত হয়। কেবলের পরিমাণ নির্ভর করে ডিভিআর থেকে ক্যামেরার দূরত্বের ওপর। সাধারণ ফ্ল্যাট বাড়িতে (১ হাজার ৫০০ স্কয়ার ফুট) ডিভিআর থেকে গড়ে ৫০ মিটার দূরত্বে তিনটি সিসিটিভি ক্যামেরা স্থাপন করতে আপনাকে ১৬ হাজার ৫০০ থেকে ১৮ হাজার টাকা খরচ করতে হবে।,ফিলিপস, শাওমি আর ন্যানোলিফের মতো স্মার্ট লাইটিং সিস্টেম ঘরে চলমান গান বা ছায়াছবির শব্দের সঙ্গে আলোর রং পরিবর্তন করতে পারে। এ ছাড়া আপনি মুঠোফোনে নির্দিষ্টভাবে আলোর রং নির্ধারণ করতে পারেন। এটি আপনার তালির আওয়াজে আলো জ্বালাতে ও নেভাতে পারে। স্মার্টলাইফ, পেঙ্গুইন ডটকম এসব জায়গা থেকে থেকে দুই হাজার টাকায় এক জোড়া বাতি কিনে আপনি আপনার ঘরকে স্বীয় রুচিতে সমৃদ্ধ করতে পারেন।  ,স্মার্ট টেলিভিশনে আপনি উচ্চ রেজল্যুশনে নেটফ্লিক্স, আমাজন আর ডিজনির পরিবেশনা দেখতে পারছেন। আধুনিক স্মার্টটিভিতে এর পাশাপাশি ইউটিউব ও ওয়েবসাইট দেখা, গেম খেলা আর স্বয়ংক্রিয়ভাবে প্রোগ্রাম রেকর্ড করা যাচ্ছে। গুগল হোম, আমাজন অ্যালেক্সা আর অ্যাপেলের সিরি ভার্চ্যুয়াল সহকারী হিসেবে ঘরে জায়গা করে নিচ্ছে। কণ্ঠচালিত এ যন্ত্রগুলো আপনার আদেশ বুঝে কাজ করতে পারে। দারাজ, স্মার্টলাইফ, পেঙ্গুইনসহ বিভিন্ন অনলাইন দোকানে এগুলো পাওয়া যাচ্ছে। তবে বাংলাদেশে এই প্রযুক্তি এখনো আলোড়ন সৃষ্টি করতে পারেনি।,স্মার্ট হোমের বহু সুবিধার পাশাপাশি কিছু অসুবিধাও আছে। স্মার্ট যন্ত্রে ২৪ ঘণ্টা ইন্টারনেট সংযোগ থাকলে হ্যাকিংয়ের ঝুঁকি সৃষ্টি হয়। আপনার ঘরের যেকোনো যন্ত্র হ্যাক করে দুর্বৃত্তরা আপনার মূল্যবান তথ্য-উপাত্ত, অর্থ-সম্পদ, এমনকি আপনার পরিচয় পর্যন্ত চুরি করতে পারে। আপনার স্মার্ট যন্ত্রগুলো যদি অস্বাভাবিক ধীরগতিতে কাজ করা শুরু করে, বুঝবেন, আপনি হ্যাকিংয়ের শিকার হয়ে থাকতে পারেন। সে ক্ষেত্রে আপনাকে যত দ্রুত সম্ভব ইন্টারনেট সংযোগ বিচ্ছিন্ন করতে হবে। তাই স্মার্ট যন্ত্র স্থাপন করার আগে বাসার ওয়াইফাই কানেকশনের নিরাপত্তা নিশ্চিত করতে হবে। আর দায়িত্বশীলভাবে ইন্টারনেট ব্যবহার করার অভ্যাস রাখতে হবে।,স্ট্যাটিস্টার গবেষণায় ২০২১ সাল পর্যন্ত সারা বিশ্বে ১০ কোটির বেশি বাড়িকে স্মার্ট হোমের অন্তর্ভুক্ত হিসেবে ঘোষণা করা হয়েছে। এই গবেষণায় ধারণা করা হচ্ছে যে ২০২৫ সালের মধ্যে বিশ্বের প্রায় ৩০ কোটি স্মার্ট হোম থাকবে। আর সেখানে থাকবে বাংলাদেশের বেশ কিছু বাড়ি। প্রযুক্তিময় ভবিষ্যতের সম্ভাবনাময় নিদর্শন স্মার্ট হোম। সেই স্বপ্ন থেকে বাংলাদেশ দূরে নয়। ইতিমধ্যে অন্যান্য প্রযুক্তির সঙ্গে বাংলাদেশের বাজার আর ঘরে জনপ্রিয়তা পাচ্ছে স্মার্ট হোম প্রযুক্তি। "
নিজের নামে নামফলক,"বাড়ির বাইরে নামফলকে তুলে ধরা হচ্ছে নজরকাড়া নকশা।কিন্তু সবকিছুকে ছাপিয়ে নিজের নামটাই যেন মন কেড়ে নেয়।তৈরি করে অন্যরকম ভালোলাগা।,লেখাটার জন্য সাক্ষাৎকার নেওয়ার পর এক ভদ্রলোকের কথা মনে পড়ছে। সরকারি চাকরি থেকে অবসর নেওয়ার পর যিনি বলেছিলেন, জীবনে এখন তাঁর তিনটি মাত্র কাজ বাকি। তীর্থস্থানে পুণ্যযাত্রা, সন্তানের বিয়ের আয়োজন আর একদম 'নিজের' একটি ঠিকানা অন্বেষণ। গড়পড়তা বাঙালি জীবনের একটা পর্যায়ে গিয়ে বোধ হয় এমনটাই ভাবেন।,বাড়ির স্বত্বাধিকারী হওয়ার স্বপ্নই যে কেবল থাকে, তা কিন্তু নয়। স্বপ্নের বাড়ি সুন্দরভাবে সাজানোর ইচ্ছাটাও থাকে মনের গহিনে। সেই ঘরের প্রবেশপথে নিজের নামটা অনেকেই রাখতে চান, মনের মতো করে। অতিথি তো বটেই, বাড়ির বাসিন্দারাও সারা দিনের কাজের পর বাড়িতে ঢোকার পথে এমন একটা নামফলক দেখে ভুলতে পারেন ক্লান্তি। সুখের নীড় তৈরি করার জন্যই তো কষ্ট করা সারাটা দিন। সেই নীড়েরই প্রবেশপথটায় মনকাড়া নামফলক বসানো প্রসঙ্গে এমনটাই বলছিলেন ডোর নেমপ্লেট ও উড কার্ভের প্রতিষ্ঠাতা মো. শাহেদ রেজা। তাঁর কাছেই জানা গেল নামফলকের নানা দিক।,কাঠ, বোর্ড, ধাতব উপাদান কিংবা রঙিন অ্যাক্রিলিকের (ক্রিস্টাল কাচের মতো দেখতে) ত্রিমাত্রিক নামফলক তৈরি করেন তাঁরা। প্লাস্টিক, ক্রিস্টাল, কাচ, প্লাইউড, স্টিলের নামফলকও লাগাতে পারেন। লেকার বার্নিশ করা নামফলকগুলো পাঁচ বছরের মধ্যে নষ্ট হয় না। কাঠে খোদাই করে লেজারের সাহায্যে বর্ণ আর নকশা ফুটিয়ে তোলা হয়। নামফলকের কাঠামোর নকশা, ফলকে ফুটিয়ে তোলা বর্ণের ধাঁচ (ফন্টের বৈচিত্র্য বা ক্যালিগ্রাফি)—সবটা মিলিয়েই আপনার বাড়ির প্রবেশপথটা হয়ে উঠতে পারে অনন্য। নামফলক যেহেতু সচরাচর পরিবর্তন করা হয় না, তাই প্রথমেই টেকসই নামফলক লাগানো ভালো। বাড়ির বাইরে মূল গেটে ফলক লাগানো হলে তা এমন উপকরণে তৈরি হতে হবে, যা রোদ-বৃষ্টিতে নষ্ট হওয়ার ভয় নেই। পিতল, তামা বা অ্যাক্রিলিকের ফলক এসব জায়গার উপযোগী।,হোম, সুইট হোম, হ্যাপি ফ্যামিলি কিংবা স্বাগত জানানো কোনো বার্তা থাকতে পারে নামফলকে। চাইলে এমন বার্তা লিখতে পারেন প্রাণের ভাষা বাংলাতে। পাশ্চাত্য ধাঁচের সামগ্রীতে বাঙালিয়ানার ছাপ আনে দরজার নামফলকও। অন্দরের প্রবেশমুখের অন্যান্য অনুষঙ্গ যেমন, নামফলকটি যেন তার সঙ্গে মানানসই হয়, সেদিকে খেয়াল রাখা আবশ্যক। মো. শাহেদ রেজা জানালেন, তাঁর প্রতিষ্ঠানে ক্রেতারা তাঁদের বাড়ির প্রবেশমুখের ছবি পাঠিয়ে দিলে তাঁরা মানানসই প্রাথমিক নকশা তৈরি করেন, এরপর ক্রেতা সেটি দেখে তাতে আনতে পারেন আরও পরিবর্তন। ফেসবুক পেজ ডোর নেমপ্লেটের মাধ্যমেই ক্রেতারা এই প্রক্রিয়ার মধ্য দিয়ে যেতে পারেন খুব সহজে।,কাঠের নামফলক তৈরি করে লাভল্যান্ড স্টোর। প্রতিষ্ঠানটির প্রতিষ্ঠাতা সালাউদ্দীন শাওন জানালেন, অনলাইন সেবার পাশাপাশি রাজধানীর মিরপুর-১–এর শাখা থেকেও করা যাবে কেনাকাটা। ফেসবুক পেজ ‘লাভল্যান্ড স্টোর’ থেকে অনায়াসেই ঘরে বসে ফরমাশ দেওয়া যাবে। ক্রেতার চাহিদা অনুযায়ী বিভিন্ন আকার-আকৃতির নামফলক তৈরি করে দেন তাঁরা। পছন্দ অনুযায়ী নকশা তো করিয়ে নেওয়া যাবেই। এ ছাড়া কাঠ ও কাঠজাতীয় উপকরণের নামফলক পাবেন ফেসবুকভিত্তিক উদ্যোগ ‘গিফট মেড লাভ’ আর ‘উড আর্ক বিডি’ থেকেও।,নামফলক লাগাতে পারেন দরজায় কিংবা দরজা লাগোয়া স্থানে। দরজার কোনার দিকে না লাগানোই ভালো। নামফলকের অবস্থান হওয়া উচিত চোখ বরাবর, যাতে তা পড়তে ঘাড় উঁচু করতে কিংবা নুইতে না হয়। বেশ দূর থেকে দৃশ্যমান হোক আপনার বাড়ির নামফলক। চাইলে সেখানে একটি স্পটলাইটের ব্যবস্থা করতে পারেন। আবার নামফলকের চারপাশ সাজাতে পারেন স্ট্রিং লাইট দিয়েও।,দরজার রঙের সঙ্গে মিলিয়ে নামফলক বাছাই করলে সুন্দর দেখায়। নামফলক যেন অনেক দূর থেকেও দৃশ্যমান হয়, সেদিকে খেয়াল রাখুন।,পরিচয় গোপন রাখতে চাইলে নাম-পরিচয় ছাড়া কেবল স্বাগত বার্তাই রাখতে পারেন। কেবল বাড়ি বা ফ্ল্যাটের নামও লেখা থাকতে পারে নামফলকে। পুরোনো দিনের আমেজ পাবেন।,বাড়ির সামনে বাগান থাকলে সেখানে প্ল্যাকার্ডের মতো করে নামফলক রাখতে পারেন। নামফলক নিয়মিত পরিষ্কার রাখা আবশ্যক।"
হোস্টেলজীবনেও থাকুন সমান টিপটপ,"দেশে শিক্ষার্থীদের একটি বড় অংশ হোস্টেল আর হলে থেকে পড়াশোনা করেন। ২০২০ সালের মার্চের পর করোনার কারণে দেড় বছরের বেশি সময়ের সাধারণ ছুটি শেষে খুলেছে শিক্ষাপ্রতিষ্ঠান, আর তার আগেই চেনামুখ নিয়ে চালু হচ্ছে হল ও হোস্টেলগুলো। দীর্ঘ বিরতির পর শিক্ষার্থীদের জন্য হোস্টেলে ফিরে নতুন করে খাপ খাওয়ানোর বিষয়টা কিঞ্চিৎ চ্যালেঞ্জের। অনেকে আবার সেই চ্যালেঞ্জে সহজভাবে উতরে যেতে মুখিয়ে আছেন। তবে হোস্টেলজীবন গুছিয়ে পরিপাটি রাখলে খাপ খাওয়াতে আর বেগ পেতে হবে না। আসলে নিজের ঘরে যেভাবে থাকেন, হোস্টেলেও সেভাবেই গুছিয়ে থাকলেই হয়। কীভাবে দীর্ঘ সময় পর হোস্টেলজীবনে ফিরে সেই আবহ ও টিপটপ রাখবেন, তার কিছু ধারণা দেওয়া হলো।,হোস্টেল বা হলে ফিরে আগে সবকিছু পরিষ্কার–পরিচ্ছন্ন আর জীবাণুমুক্ত করুন। হোস্টেল বা হলে ভাগাভাগি করে নিজের যেটুকু জায়গা থাকে, এর একটা বড় অংশজুড়ে থাকে বিছানা। আমরা যতক্ষণ হল বা হোস্টেলে থাকি, এর একটা বড় অংশ সময় কাটে বিছানায় শুয়ে–বসে বই হাতে। এ ক্ষেত্রে বিছানার চাদর নির্বাচনে সচেতন হতে হবে। পছন্দের কোনো রঙের চাদর বিছাতে পারেন। তবে গাঢ় রঙের চাদর নির্বাচন করা ভালো। তাতে একটু ময়লা ধরলেও বিশেষ চোখে পড়বে না। আর উজ্জ্বল রং আপনার মন প্রফুল্ল রাখবে। ১৫ দিন পরপর চাদর ধুয়ে ফেলুন। একাধিক পরিষ্কার চাদর সংগ্রহে রাখুন। পর্দার রংও প্রায় সমান গুরুত্বপূর্ণ। পর্দার কাপড় এমন হওয়া উচিত, যাতে দিনের বেলায় টেনে নিয়ে দিব্যি রোদ আটকে খানিক ঘুমিয়ে নেওয়া যায়। হোস্টেলজীবনে রাত জেগে পড়াশোনা করে পরীক্ষার প্রস্তুতি নেওয়ার অভ্যাস তো আমাদের অনেকেরই আছে।,হোস্টেলজীবনের সবচেয়ে গুরুত্বপূর্ণ অনুষঙ্গ হলো পড়ার টেবিল। পড়ার টেবিলের ক্লথ নির্বাচনের ক্ষেত্রে হালকা রং বেছে নিন। হালকা রং মনে প্রশান্তি আনে। এতে পড়ায় মনোযোগ রাখা সহজ হয়। কটকটে রং হলে বারবার আপনার মনোযোগ বিঘ্নিত হতে পারে। টেবিলে বইয়ের সংখ্যা বেশি হয়ে গেলে একটি সিঙ্গেল বুকশেলফ ব্যবহার করতে পারেন। রুমের এককোণে শেলফটি রেখে অতিরিক্ত বইগুলো সাজিয়ে রাখুন। রুমে জায়গার সংকট হলে ওয়াল বুকশেলফ ব্যবহার করুন। তাতে পড়ার জায়গাটা ঘিঞ্জি দেখাবে না।,প্রতিদিন নানা কারণে বাইরে যেতে হয়। হোস্টেলে ফিরেই পরিহিত পোশাকটি সঙ্গে সঙ্গে ধুয়ে ফেলুন। একান্তই ধুয়ে ফেলা সম্ভব না হলে হালকা রোদ বা বাতাসে মেলে দিন। ময়লা কাপড় না জমিয়ে কেচে ফেলতে হবে। তাতে কোনো একদিন একবারে অনেকগুলো কাপড় কাচার চাপ পড়বে না। আর সঙ্গে সঙ্গে কেচে না ফেললে ময়লা কাপড়ে স্থায়ী হয়ে যাওয়ার, কাপড় ঠিকমতো পরিষ্কার না হওয়ার, এমনকি কাপড় নষ্ট হওয়ার আশঙ্কা থাকে। কাপড় রাখার জন্য সিঙ্গেল আলমারি (কাঠ, প্লাস্টিক, হার্ডবোর্ড) ব্যবহার করুন। কাপড়ের ভাঁজে ভাঁজে ন্যাপথলিনের টুকরা রেখে দিন। ব্যবহৃত মুঠোফোন, ল্যাপটপ ও ইয়ারফোনের যত্ন নিন। মুঠোফোন ও ল্যাপটপে চার্জ দেওয়া শেষ হয়ে গেলে চার্জার খুলে গুছিয়ে নির্দিষ্ট জায়গায় রাখুন। সে ক্ষেত্রে টেবিলের ড্রয়ার বা কোনো শপিং ব্যাগ ব্যবহার করতে পারেন।,হোস্টেলে যাঁরা বসবাস করেন, তাঁদের অনেকেই বলতে শুনি ‘খাটের নিচে সংসার’। এই ‘খাটের নিচে সংসার’ বড় করা যাবে না। ‘মিনিমালিস্টিক অ্যাপ্রোচ’ বজায় রাখুন। অতিরিক্ত জিনিস রাখবেন না। যেটা একান্তই প্রয়োজন, না হলেই নয়, কেবল সেটাই কিনবেন। তাতে বাকি জীবনের পথচলাও সহজ হয়ে যাবে। পড়ার টেবিলে একটি রঙিন স্বচ্ছ আলপনা আঁকা বোতলে আপনার পছন্দমতো একটি গাছ রেখে দিতে পারেন। বারান্দা বা জানালায়ও ঝুলিয়ে দিতে পারেন কিছু গাছ।,হোস্টেলে অনেক ছোটখাটো প্রয়োজনীয় জিনিস, যেমন কলম, পেনসিল, শার্পনার, ইরেজার, নেইল কাটার ইত্যাদি একটি কাঠের বা প্লাস্টিকের বক্সে রেখে টেবিলের এক কোনায় সাজিয়ে রাখুন। তাতে সহজেই হাতের নাগালে পাওয়া যাবে প্রয়োজনীয় জিনিসগুলো। হোস্টেলের দেয়ালের রং যদি একঘেয়েমি লাগে, তাহলে নিজেই রংতুলি নিয়ে খুশিমতো দেয়ালে পেইন্ট করে ফেলতে পারেন নানা কিছু। পরিপাটি হোস্টেলজীবন মন সজীব ও প্রাণবন্ত রাখে, প্রতিদিনের কাজে দেয় গতি, ছন্দ আর আনন্দ। "
যেসব আসবাবে ঘরের জায়গা বাঁচবে," দিন দিন মানুষের বাসস্থান ছোট থেকে ছোট হচ্ছে। ঢাকার মতো ব্যস্ত শহরগুলোতে কাজের প্রয়োজনে মানুষ ভিড় জমাচ্ছে। ফলে মানুষের বাসস্থানের চাহিদা বাড়ছে, প্রয়োজন অনুযায়ী বাড়ির আকারও ছোট হচ্ছে। শহরে বড় বাড়ির চেয়ে ছোট ছোট ফ্ল্যাট বা অ্যাপার্টমেন্টের সংখ্যা বাড়ছে। ফ্ল্যাটকেই পরিপাটি করে সাজিয়ে নিয়েছেন অনেকে। করোনা মহামারিতে একপ্রকার ঘরবন্দী জীবন কাটাতে হচ্ছে সবার। সবকিছুই ঘরকেন্দ্রিক হয়ে গেছে। ছোট অ্যাপার্টমেন্টে থাকার যেমন সুবিধা আছে, তেমনি আছে অসুবিধাও। ব্যস্ততম শহরে ছোট ফ্ল্যাটে থাকতে গেলে প্রথমেই আসে ফার্নিচার কোথায় কীভাবে রাখবেন। বাসা অনুযায়ী ফার্নিচার আকারে বড় কিংবা সংখ্যায় বেশি হয়ে গেলে অসুবিধা। কারণ, তখন ঘর আর খোলামেলা থাকবে না। মনে রাখতে হবে, আসবাব এমনভাবে রাখা উচিত, যাতে ফার্নিচার রাখার পরও পর্যাপ্ত জায়গা থাকে। এমতাবস্থায়, যাঁর ঘর তাঁকেই বুঝেশুনে আসবাব নির্বাচন করতে হবে। ছোট ফ্ল্যাট বা অ্যাপার্টমেন্টে কীভাবে আসবাব নির্বাচন করলে জায়গা খালি থাকবে, তার কিছু ধারণা নিচে দেওয়া হলো। ,ঘর সাজাতে প্রথমেই সঠিক আসবাব বাছাই করতে হবে। কোন আসবাবটি সব সময় প্রয়োজন আর কোনটি নির্দিষ্ট একটা সময় ব্যবহার হয়, তা শনাক্ত করতে হবে। যেমন খাবার টেবিল, বড়দের ও বাচ্চাদের বিছানা এবং পড়ার টেবিল। নির্দিষ্ট সময় ছাড়া এগুলো তেমন ব্যবহার করা হয় না। তাই ভাঁজযোগ্য ফার্নিচার ব্যবহার করা ভালো। প্রয়োজন না হলে উঠিয়ে রাখুন। এতে বাচ্চারা ঘরে খেলার বাড়তি জায়গা পাবে।,ছোট ফ্ল্যাটে ফার্নিচার কিনতে গেলে বড় সমস্যা হচ্ছে ঠিকঠাক মাপের ফার্নিচার পাওয়া। ফ্ল্যাট সাজাতে বেছে নেওয়া যায় কাস্টমাইজড আসবাব। এতে যেমন সঠিক মাপের ফার্নিচার পাওয়া যাবে, তেমনি ফার্নিচার রাখার পর বাড়িতে যথেষ্ট জায়গাও খালি থাকবে। যেমন সোফা, ওয়ার্ডরোব কিংবা বিছানা, রুমের নির্দিষ্ট জায়গায় সেট করতে সেই অনুযায়ী যদি কাস্টমাইজড করে তৈরি করে নেওয়া যায়। তবে এক ইঞ্চি জায়গাও ফেলনা যাবে না। মাল্টিফাংশনাল আসবাবও কাস্টমাইজড করে বানিয়ে নেওয়া যায়। রুম ছোট হলে খাটের সঙ্গে যোগ করতে পারেন বই রাখার শেলফ। খাটের চারপাশে ছোট ছোট বই রাখার শেলফ আর নিচে জামা রাখার জায়গা করে নিলে, অনেকটা জায়গা বাঁচবে। বাড়ির সদস্যসংখ্যা বেশি হলে বানিয়ে নিতে পারেন মারফি বেড। জায়গা বাঁচাতে এই জিনিসের জুড়ি নেই। একই সঙ্গে দুজনের ঘুমানোর ব্যবস্থা রয়েছে এতে। সেই সঙ্গে মারফি বেড ভাঁজ করে একেবারে দেয়ালের ভেতরে রেখে দিতে পারবেন।,বাড়ির প্রবেশমুখ সাধারণত সংকীর্ণ থাকে এবং সচরাচর সেখানে জুতার শেলফ রাখা হয়। এতে জায়গাটি আরও সরু হয়ে যায়। দরজার পেছনে জুতার ক্যাবিনেট সেট করলে তা সরাসরি নজরে পড়ে না, এতে জায়গাও বাঁচে। চাইলে প্রবেশমুখে একটি লুকানো স্টোরেজসহ অটোমান যোগ করতে পারেন। যেখানে রেইনকোট, টুপি, কম্বলসহ বিভিন্ন জিনিস রাখতে পারেন, আবার সেখানে বসে জুতার ফিতা বাঁধার কাজটিও সহজেই করতে পারেন। দরজার ওপরে শেলফ লাগিয়ে নিতে পারেন ছোট করে। সেখানে প্রয়োজনীয় জিনিসগুলো হাতের কাছে রাখতে পারেন। আর দরজার ওপরে থাকায় মানুষের নজরেও সেভাবে পড়বে না।, লিভিংরুমে বাড়তি জায়গা বাঁচাতে মাল্টিফাংশনাল আসবাব নির্বাচন করা সবচেয়ে কার্যকর উপায়। একই আসবাবের কয়েক রকম ব্যবহার ঘরের জায়গা বাঁচাবে অনেকটাই। যেমন কফি বা ল্যাপটপের টেবিল আলাদা না করে ব্যবহার করতে পারেন একটি নেস্টিং টেবিল। এটি ছোট লিভিংরুমের জন্য আদর্শ। এই নেস্টেড টেবিলগুলো সাইড ও কফি টেবিল দুইভাবেই দুর্দান্ত কাজ করে। সোফার নিচে লুকানো স্টোরেজ রাখতে পারেন, এতে অনেক প্রয়োজনীয় জিনিস রাখতে সুবিধা হবে, ঘরটিও থাকবে খোলামেলা পরিপাটি। সোফাও ঘরের জায়গা বাঁচাতে অনেক কার্যকর। বিশেষ করে যেগুলো একই সঙ্গে সোফা ও বিছানা। এ ধরনের সোফা কাম বেড, বাসায় মেহমান এলে ঝামেলা কমিয়ে দেয় অনেকটা। এভাবে বসার ঘরটিকে অতিরিক্ত বেডরুমে রূপান্তর করা যায়। জিনিসপত্র, বই, রিমোট ও খেলনাগুলোর জন্য আরও জায়গা প্রয়োজন হলে টিভির ওপর উল্লম্ব স্থানটি ব্যবহার করুন এসব সংরক্ষণের জন্য টিভি ক্যাবিনেটের ওপর আলাদা তাক লাগানো যেতে পারে।,রান্নাঘরে ফ্রিজ আর কাউন্টার টপের মাঝামাঝি খালি জায়গাকে কাজে লাগাতে পারেন একটু বুদ্ধি খাটিয়ে। একটি চাকাযুক্ত কার্ট লাগিয়ে মসলা রাখার বাড়তি স্টোরেজ হিসেবে ব্যবহার করতে পারেন অনায়াসে। খোলা তাকগুলো ব্যবহার করুন নিত্যপ্রয়োজনীয় জিনিসপত্রের জন্য। এতে রান্নাঘর এলোমেলো লাগবে না, পাশাপাশি খোলামেলাও লাগবে। উল্লম্ব র‍্যাক ও লফট যোগ করে উল্লম্ব স্থানজুড়ে আসবাব ব্যবহার করুন। বন্ধ তাকগুলোতে হ্যান্ডেলবিহীন ফিটিংস ব্যবহার করুন, এতে রান্নাঘরে চলাচলের যথেষ্ট জায়গা খালি থাকবে।,ফোল্ডেবল ডাইনিং টেবিলগুলো বেছে নিন। কারণ, সেগুলো খাওয়াদাওয়ার পর তুলে রাখা যায়। কিংবা ডাইনিং স্পেসের জন্য ছোট জায়গা থাকলে বা রিডিংরুমের জন্য আলাদা জায়গা না থাকলে ড্রয়িংরুমের সোফাটাকে কাজে লাগাতে পারেন। সোফার পেছন দিকে জুড়ে দিতে পারেন একটা টেবিল। তার সঙ্গে সেট করে নিন চেয়ার। সোফার পেছন দিকের বই রাখার জন্য আলাদা ক্যাবিনেটও তৈরি করে নিতে পারেন। এতে ঘরের জায়গা বাঁচবে, বসার জায়গা তৈরি হবে।,ছবি: পেকজেলসডটকম"
বাড়ির মলাট দরজা,"নতুন বাড়ি সাজানোর সময় অন্দরমহলের রং, সাজসজ্জা, মেঝে, আসবাব নিয়ে যত বেশি ভাবনাচিন্তা করা হয়, ততটা ভাবনা কিন্তু বাড়ির বাইরের বা ভেতরের দরজা নিয়ে করা হয় না। অধিকাংশ ক্ষেত্রেই এ অনুষঙ্গ থাকে উপেক্ষিত। একটু ভেবে দেখা উচিত দরজাও অনেকটা বইয়ের মলাটের মতো। অন্দরমহলের সাজ কেমন, এর প্রথম আভাস পাওয়া যায় সদর দরজা থেকেই। এমনকি বাড়ির বাসিন্দাদের রুচি, পছন্দ, অপছন্দ, ভালো লাগার পরিচায়কও দরজা। ,শুধু বাড়ির সদর দরজা নয়, প্রতিটি ঘরের দরজাও কিন্তু আলাদা পরিচয় বহন করে। কারণ, প্রতিটি দরজা সেই ঘর সম্পর্কে স্বচ্ছ একটা ধারণা তৈরি করতে সাহায্য করে। সুতরাং বলাই যায় বাড়ির পরিচয় তুলে ধরতে যার অবস্থান এত গুরুত্বপূর্ণ, তার ধরন ও রূপবিন্যাস নিয়ে একটু ভালোভাবেই ভাবা উচিত।,শুধু দরজার নকশা নিয়ে ভাবলেই চলবে না। কোন দরজার উপাদান কী হবে, তা নির্বাচন করতে হবে প্রয়োজন অনুযায়ী। এরপর চিন্তা করতে হবে কীভাবে তাকে করে তুলবেন নজরকাড়া। তবে দরজা তৈরির আগে বাড়ির আয়তন, ব্যবহারিক প্রয়োজন, বাজেট সবকিছু মাথায় রাখতে হবে। সবচেয়ে বড় বিষয় বাড়ি বা ফ্ল্যাটের আয়তন অনুযায়ী দরজা। যেমন দুই রুমের ফ্ল্যাটে যদি কেউ বিরাট লোহার দরজা ব্যবহার করে, নিশ্চয় তা হবে বেমানান। এখানেই দিতে হবে রুচির এবং নান্দনিকতাবোধের পরিচয়। সেগুনকাঠের দরজা সব সময় বেশ শক্ত আর এতে কারুকাজও করা যায় অনায়াসে। উডকার্ভিংও করা যায়। আবার এখন বাজারে নানা ধরনের তৈরি দরজা পাওয়া যায়। সেখান থেকে সাধ এবং সাধ্য অনুযায়ী বেছে নেওয়া যেতে পারে দরজা।,অনেক সময় দরজার কাঠামোগত পরিবর্তন করা সম্ভব হয় না। সে ক্ষেত্রে যোগ করতে হতে পারে বাড়তি অনুষঙ্গ অথবা দরজার উপরিভাগে আনা যেতে পারে পরিবর্তন। এই যেমন কাঠের দরজার ওপরের দিকের কিছুটা অংশ গোল করে কেটে নিয়ে সেখানে গ্লাস বসানো যায়। আবার ইদানীং নানা রকম অ্যামোনিয়া এচিং দিয়ে নানা রকম ফ্লোরাল বা অ্যাবস্ট্র্যাক্ট ডিজাইনও করা সম্ভব। আবার দরজায় থ্রি ডাইমেনশনাল এফেক্ট আনতে উড কার্ভিংয়ের প্যানেল যোগ করা যায়। বাড়ির ভেতরের দরজায় স্পেসের ইলিউশন ক্রিয়েট করতে লাগানো যেতে পারে বড়সড় আয়না।,আবার রঙের ব্যবহারেও দরজার বিশেষত্ব তুলে ধরা যায়। এই যেমন দরজায় গাঢ় রং দিয়ে আশপাশের দেয়ালে হালকা রং ব্যবহার করলে, দরজা বিশেষ হয়ে উঠবে। আবার দরজায় টেক্সচার্ড পেইন্টও করা যেতে পারে। এ ছাড়া শৈল্পিক প্রকাশ ঘটাতে দেয়ালে ঝোলানো যেতে পারে নানা রকমের মুখোশ এবং ছবি। কিংবা দরজার দুই পাশে পর্যাপ্ত জায়গা থাকলে ছোট ছোট গাছের টব রাখলে মনোরম পরিবেশ তৈরি হবে। বাহারি ফুটম্যাটও হতে পারে ভালো অনুষঙ্গ। এ ছাড়া দরজার বাইরে উইন্ড চাইম কিংবা ছোট্ট ঘণ্টাও দারুণ লাগবে। দরজার ওপরে পর্যাপ্ত জায়গা থাকলে সেখানে সুন্দর পেইন্টিংও মানানসই। সদর দরজায় নান্দনিক নামফলকের ব্যবহারও একটি ভালো মাধ্যম। ,এতেও বাড়ির চেহারাটা পুরো বদলে যায়। আধুনিক ফ্ল্যাটগুলোতে সদর দরজার বাইরে বেশ কিছুটা ফাঁকা জায়গা বা লন থাকে। সেখানে সুন্দর আলোর ব্যবস্থা করলে পুরো বাড়ির আবহ পরিবর্তন হয়ে যায়।,সদর দরজার পাশাপাশি বাড়ির অন্য দরজাগুলোতেও করা যায় নানা ধরনের নিরীক্ষা। যেমন বাড়ির ভেতরের সব দরজা একই রকম হতে হবে, এমন কোনো নিয়ম নেই। ফ্রেঞ্চ ডোর, সুইং ডোর, স্লাইডিং ডোর ইত্যাদি বাহারি ধরনের দরজা ব্যবহার করা যায়। তবে তা হতে হবে প্রয়োজন অনুযায়ী। স্লাইডিং ডোর হলে তাতে গ্লাস পেইন্টিং করানো যায়। যেমন জালি বা জাফরির কাজ করানো যায়। মূলত দরজা সাজানো নির্ভর করে নিজের রুচিবোধের ওপর।,ছবি: পেকজেলসডটকম"
বাড়ির সৌন্দর্য বাড়াতে লাইটের ব্যবহার,"বাড়ি সাজাতে আমরা সবাই পছন্দ করি। বাড়ি সাজাতে আলোর উপস্থিতি অনেক গুরুত্বপূর্ণ বিষয়। সঠিক স্থানে আলোর ব্যবহার আপনার বাড়িকে দেবে আলাদা সৌন্দর্য। বাড়ির উজ্জ্বলতা বাড়াতে এবং নান্দনিক বৈশিষ্ট্য দিতে আলো অন্যতম গুরুত্বপূর্ণ উৎস। বর্তমানে আপনার বাড়িতে আলোর উপস্থিতি শুধু একটি অপরিহার্য বিষয়ই নয়, বরং তা আপনার জীবনকে নানাভাবে প্রভাবিত করে। আপনার ঘরকে আলোকিত করার মাধ্যমে এর রং ফুটিয়ে তোলে, মানসিক অবস্থার পরিবর্তন ঘটায়, যেকোনো বস্তু শনাক্ত করতে সহায়তা করে এবং বিন্যাস ও পরিবেশ ফুটিয়ে তুলতে সাহায্য করে। প্রাকৃতিক আলোর পাশাপাশি বিভিন্ন ধরনের লাইটের মাধ্যমে ঘরকে আলোকিত করতে পারেন। আলোর মাধ্যমে ঘরের আকৃতিতেও আসে ভিন্নতা। সঠিক জায়গায় লাইট ব্যবহার করলে আপনার ছোট্ট ঘরটিও বড় দেখাবে এবং অন্ধকার কক্ষটিও উজ্জ্বল দেখাতে সহায়তা করবে। ফুটে উঠবে বাড়ির আলাদা সৌন্দর্য। লাইটের বিভিন্ন ধরনের ব্যবহারের মাধ্যমে আপনার বাড়িকে উজ্জ্বল করার উপায় দেওয়া হলো। ,এলইডি লাইটিং হলো লো-ইমিটিং-ডায়োড বাল্ব। এটি সাম্প্রতিক সময়ে আবিষ্কৃত। বাড়ি বা ফ্ল্যাটকে সহজেই আলোয় সজ্জিত করতে সবচেয়ে বেশি ব্যবহৃত হয় এলইডি লাইট। এই লাইট বিদ্যুৎ খরচ কমাতেও দারুণভাবে সাহায্য করে। কারণ, এটি সবচেয়ে বিদ্যুৎ–সাশ্রয়ী। এ ছাড়া এটি পরিবেশবান্ধব ও দীর্ঘস্থায়ী। এলইডি লাইট বহুমুখী এবং উদ্ভাবনী ডিজাইনের হয়ে থাকে, যা ঘরের পাশাপাশি বাইরেও ব্যবহার করা যায়। আপনি এলইডি লাইট বিভিন্নভাবে ব্যবহার করতে পারবেন। যেমন ঝুলন্ত বা ওয়াল ল্যাম্প, কোঠর ও অ্যাকসেন্ট লাইটিং। ঘরের যেকোনো জায়গায় ব্যবহারের মাধ্যমে ঘরকে করে তুলতে পারেন আকর্ষণীয়। এটি বিস্তৃত পরিসরে ঘরের প্রতিটি অংশ আলোকিত করে, প্রতিটি স্থান এবং আসবাবের সৌন্দর্য বৃদ্ধি করে।,ঘরকে আলোকিত করার নতুন ধারণা ও আলোকসজ্জার জন্য নতুন বিভাগ এটি। উদ্ভিদ আলো আপনার বাড়িতে এনে দেয় প্রাকৃতিক প্রশান্তি। এটি এলইডি লাইট এবং বিভিন্ন উদ্ভিদের সংমিশ্রণ, যা আপনার বাড়িকে এনে দেবে ক্লাসি লুক। এ রকম লাইট আপনার ঘরকে করে তুলবে আকর্ষণীয়। রুমের যেখানে গাছ আছে, সেই স্থানগুলো বা বাগান আলোকিত করতে এ ধরনের লাইট ব্যবহার করা যেতে পারে।,আয়না কার্যকরভাবে আলোর উৎসগুলোকে দ্বিগুণ করে। কারণ, আয়নাতে আলো বেশি প্রতিফলিত হয় এবং এর ফলে একটি ঘরের বর্ধিত জায়গায় পুনরায় আলো ফিরে আসে। আলোর উৎসের নিচে আয়না রাখার চেষ্টা করুন। যাতে শূন্যস্থানে বিপরীত এবং ভালো চেহারা পাওয়া যায়। এতে ঘরের সৌন্দর্যের পাশাপাশি আয়নায় আপনার পরিপূর্ণ সৌন্দর্য ফুটে উঠবে।,এ ধরনের আলো রান্নাঘরের নিচের এলাকা আলোকিত করার জন্য তাক এবং ক্যাবিনেটের নিচে রাখা হয়। এটি কম ভোল্টেজ সেটআপ, যা রাতের আলো হিসেবে যথেষ্ট উজ্জ্বল হয়। এটির একটি উল্লেখযোগ্য সুবিধা হলো, যেহেতু এটি সাধারণত মাথার স্তরের নিচে ইনস্টল করা থাকে। তাই বাইরের স্তরে এটি সুন্দর এবং উজ্জ্বল বলে মনে হয়। কারণ, এর আলো আসবাবের নিচের দিকে পড়ে। এতে আপনার রান্নাঘরটিও দেখায় অসম্ভব সুন্দর।,আধুনিক ইন্টেরিয়র ডিজাইনের ধারণাগুলোর মধ্যে নতুন সংযোজন আসবাবের মধ্যে আলো সংহত করা। বিভিন্ন আসবাবের মধ্যে লাইট সেট করে আলোকসজ্জার ব্যবস্থা করা। এ ধরনের আলোর সেটআপ আপনার বাড়িকে করে তুলবে প্রাণবন্ত, যা আপনার মন করে তুলবে ফুরফুরে, বাড়িকে দেবে ভিন্ন রূপ। সঠিক আসবাব বাছাইয়ের মাধ্যমে আপনার বাড়িটিকে করে তুলুন রুচিশীল।,লাউঞ্জ রুম বা ডাইনিং বা বসার ঘরের জায়গায় আলোর সবচেয়ে ভালো উৎস হলো ঝাড়বাতি। বসার ঘরের আকর্ষণের কেন্দ্র হতে পারে ঝাড়বাতি। একটি সুন্দর ঝাড়বাতি আপনার বসার ঘরকে আলোকিত করার পাশাপাশি ঘরের সৌন্দর্য কয়েক গুণ বাড়িয়ে দিতে সাহায্য করবে। তবে খেয়াল রাখবেন, ঝাড়বাতি ভালো লাগে বসার ঘরটি বড় হলে।,বাড়ির সৌন্দর্য ফুটিয়ে তোলার একটি সহজ ও কার্যকরী কৌশল হলো চোখের দৃষ্টির বরাবর এবং ফ্লোরের কাছাকাছি ল্যাম্পের মাধ্যমে পরিবেষ্টিত আলোর ব্যবস্থা করা। এতে সরাসরি দৃষ্টি পড়ে সেই স্থানে। পুরোপুরি আলো পড়ে এবং ল্যাম্পের ফোকাসের মাধ্যমে আলো দিয়ে ঘরটিকে আরও সুন্দর করে তুলে।,একটি ঘরে থাকা শিল্পকর্মকে হাইলাইট করার সবচেয়ে ভালো উপায় আলোকসজ্জা। ঘরের সৌন্দর্য বাড়ানোরও ভালো উপায় এটি। যেকোনো শিল্পকর্ম বা শোপিস, পেইন্টিংয়ের ওপর ট্র্যাক লাইটের মতো আলোকসজ্জার ব্যবস্থা করে সহজেই ওই শিল্পকর্মের ওপর দৃষ্টি আকর্ষণ করানো যাবে। এতে ঘরের সৌন্দর্য আরও পরিস্ফুটিত হবে।,টেবিল ও ডেস্ক ল্যাম্পের মতো আলো পড়া বা সেলাইয়ের মতো নির্দিষ্ট কাজের জন্য আদর্শ। এ ধরনের আলো একটি রুমে নির্দিষ্ট আলো প্রদান করে, যা ইতিমধ্যেই যেকোনো আকারে, ঘরের পরিবেষ্টিত আলো হিসেবে রয়েছে, যা ঘরের পরিবেশে আলাদা মাত্রা যোগ করবে।,ছবি: পেকজেলসডটকম"
কোন ঘরে কেমন আলো,"আলোর কৌশলী ব্যবহারে ঘরের আবহে চমৎকার পরিবর্তন আসতে পারে। ফ্ল্যাটের আয়তনের কারণে বিশাল আর নকশাদার ঝাড়বাতির ব্যবহার কমছে। ছিমছাম নকশা আর পরিষ্কার করার সুবিধার জন্য অনেকেই পছন্দ করছেন ঝুলন্ত বাতি। শুধু বসার ঘর বা খাবার টেবিলের ওপর নয়, প্যাসেজ, রান্নাঘর থেকে শুরু করে সব জায়গাতেই এর ব্যবহার দেখা যাচ্ছে।,আলো এবং ছায়াকে কেন্দ্র করে বিশেষ কিছু স্থানকে সুনির্দিষ্ট ও আকর্ষণীয় করে তোলা যায়, জানালেন অন্দরসজ্জা প্রতিষ্ঠান চতুষ্কোণের পরিচালক কান্তা কবির। ঝুলন্ত বাতি সৌন্দর্যবর্ধনের পাশাপাশি নাটকীয় পরিবেশ তৈরি করে।,শোবার ঘরে,শোবার ঘরের বিছানার পাশের দেয়ালে ছোট টেবিলে ল্যাম্প রাখা যায় অথবা ঝুলন্ত আলো। ঘুমানোর আগে বই পড়ার ক্ষেত্রে অথবা প্রয়োজনীয় কাজের ক্ষেত্রে ব্যবহার করা যাবে। শোবার ঘরে নরম আলো ব্যবহার করলেও টেবিলের জন্য উজ্জ্বল আলোর প্রয়োজন। সে ক্ষেত্রে স্পটলাইট ব্যবহার করা যায়। সিলিংয়ে সারফেস লাইট, কনসিল লাইট, স্পটলাইট, ফলস সিলিঙের পকেট লাইটও (এলইডি) লাগানো যায়। শোবার ঘরে ওয়ার্ক স্টেশনের ব্যবস্থা থাকলে সেখানে উজ্জ্বল বাতির ব্যবহার করুন। এ ছাড়া শোবার ঘরে ফ্লোরস্ট্যান্ড ল্যাম্প ব্যবহার করা যায়।,ড্রেসিং টেবিল ও আয়নার সামনে উজ্জ্বল আলোর ব্যবস্থা রাখুন। সেখানেও ঝুলন্ত বাতি দেওয়া যেতে পারে। ড্রেসিং টেবিলের আলো যেন আয়নার বিপরীত দিকের দেয়ালে না হয়। সাধারণত শোবার ঘরে ১২০-১৫০ বর্গফুটের জন্য ৫০-৬০ ওয়াটের এলইডি বাতি মানানসই। এ ক্ষেত্রে পুরো ঘরের জন্য ৩০ ওয়াট এবং ড্রেসিং ইউনিটের জন্য ৩০ ওয়াটের বাতি লাগান। বিছানার পাশের টেবিল ল্যাম্পের জন্য ২০ ওয়াটই যথেষ্ট। শোবার ঘরের এক কোণে স্টাডি কর্নার থাকলে একটি ঝুলন্ত বাতিতে কাজ আর সাজ একসঙ্গে মিলবে।,খাবার ঘরে,খাবার টেবিলের ওপর বাড়তি আলোর জন্য ঝুলন্ত বাতি বেশ কাজে দেবে, দেখতেও ভালো লাগবে। সঙ্গে যদি দেয়ালে কোনো ছবি অথবা পেইন্টিং থাকে, তবে সেটাকে আলোকিত করার জন্য উষ্ণ আলোর স্পটলাইট, যেটা নাড়াচাড়া করা যায় (এলইডি বাতি হলে ভালো) ব্যবহার করতে পারেন।,টেবিলের আকৃতি অনুযায়ী দুই বা তিনটি বাতি সিলিং থেকে সারি বেঁধে ঝুলিয়ে দিন। গোলাকার টেবিলে সারি বেঁধে না দিয়ে ত্রিভুজ আকারে ঝোলালে ভালো দেখাবে। বাতি এমনভাবে ঝোলাতে হবে, যেন আলো খাবারে পড়ে, বাতির শেডটি যেন খুব নিচু না হয়।,যদি খাবার ঘরের পাশেই রান্নাঘর থাকে, তবে কিচেন কাউন্টারের সাজে নকশাদার একটি ঝোলানো বাতি পরিপূর্ণতা এনে দেবে। বাতির দোকান পেন্ট হাউসের একজন বিক্রয়কর্মী জানান, এক ঘরে এক ধরনের আলো না রেখে কয়েক রকম আলোর সংমিশ্রণ করা যায়।,বসার ঘর,সেন্টার টেবিলের ওপর গুচ্ছ আকারে বা সার বেঁধে তিন থেকে চারটি ঝুলন্ত বাতি ব্যবহার করতে পারেন। ঘরের কোনা সাজানো থাকলে সেখানেও দু-একটি ঝোলানো বাতি দিতে পারেন। এ ক্ষেত্রে বাতিগুলো একই সমান্তরালে না দিয়ে ওপর-নিচ করে লাগান। বসার ঘরের সাজের সঙ্গে সামঞ্জস্যপূর্ণ রেখে দেশীয় বা আধুনিক যেকোনো থিমের ঝোলানো বাতি বেছে নিতে পারেন। এতে আলো-আঁধারির মধ্যে আড্ডা আরও প্রাণবন্ত হয়ে উঠবে।,শিশু–কিশোরদের ঘরে,শিশু–কিশোরদের ঘরের জন্যও কোমল আলো ভালো। তবে পড়ার টেবিলে থাকতে হবে উজ্জ্বল আলো। বাচ্চাদের ঘরে তাদের পছন্দের কোনো চরিত্র বা খেলনার আদলে তৈরি বাতি দিতে পারেন। শিশুর ঘরে বিছানার ওপর, পড়ার টেবিলে বা খেলনার জন্য আলাদা একটি কোনা সাজাতে পারেন রিকশা, সাইকেল, গাড়ি, ফুটবল ইত্যাদির আদলে তৈরি বাতি দিয়ে।,করিডরে,করিডরের ক্যাবিনেটে একটি ঝুলন্ত বাতি সৌন্দর্য বাড়াবে বহুগুণ। বারান্দায় বসার ব্যবস্থা থাকলে সঙ্গে ঝুলন্ত বাতি ঝুলিয়ে দিন। এখানে দেশীয় মোটিফের গোলাকার বা বলের মতো ঝুলন্ত বাতি ভালো মানাবে।"
পরিপাটি ব্যালকনি,"শহরের ছোট পরিবারের জন্য ছোট ফ্ল্যাট। এমন বাস্তবতায় ঘরের বারান্দার আয়তনও কমে গেল অনেকটা। সঙ্গে পরিবর্তন হলো এর নাম। এখন ব্যালকনি হিসেবেই এর পরিচিতি। কিন্তু একসময় বাড়ির বারান্দাই ছিল সবচেয়ে গুরুত্বপূর্ণ অংশ। সকাল থেকে রাত, নানা কাজ আর আলস্যে পরিবারের সদস্যদের আনাগোনায় মুখর থাকত। মেয়েদের সেলাই করা, চুল বাঁধা, আলতা পরা, রান্নার কাটাকুটি সবই চলত বারন্দায়। পাশাপাশি পারিবারিক আড্ডা, বই পড়া, বিকেলের চা–নাশতায় মুখর থাকত জায়গাটি। ,বাড়ির চার দেয়ালের বাইরে এক টুকরা খোলা আকাশের দেখা পাওয়া যেত এখানেই। ধীরে ধীরে বাড়ির আয়তন ছোট হতে শুরু করল। পরিবারের আয়তনের সঙ্গে ছোট হয়ে এল বাড়ি, পরিণত হলো ক্রংক্রিটের দুই কামরার ফ্ল্যাটে। সঙ্গে বারান্দাও ছোট হয়ে রূপ নিল ব্যালকনিতে। যেখানে দুই থেকে চারজনের বসার ব্যবস্থা হতে পারে বড়জোর। আবার কিছু কিছু ফ্ল্যাটের ব্যালকনি এত ছোট যে দুজন মানুষ বসা তো দূরের কথা, দাঁড়ানোর জায়গাও মেলে না। কিন্তু যত ছোটই হোক, তাকে সাজিয়ে গুছিয়ে রাখাটাও একটা চ্যালেঞ্জ। ব্যালকনির আয়তন বুঝে ঠিক করতে হবে এর সাজ, যাকে বলে স্পেস ম্যানেজমেন্ট।,* ব্যালকনির দেয়াল রঙিন হলে ভালো। কারণ, রং মানুষের মনের ওপর প্রভাব ফেলে। যাঁরা বেশি গাঢ় রং পছন্দ করেন না, তাঁরা চাইলে একটু নিউট্রাল রঙের ব্যবহার করতে পারেন। সবচেয়ে ছোট দেয়ালে টেক্সচার বা প্লাই ব্যবহার করা যেতে পারে, যাতে দেয়ালের পরিসর বড় মনে হবে।,* যদি জায়গা খুব ছোট হয় তাহলে আলাদা করে কোনো আয়োজন না করে ওপেন ব্যালকনি তৈরি করা যায়। আয়রন বা ইস্পাতের রেলিং দিয়ে ঘিরে ক্লিয়ার কাচের স্লাইডিং ডোর যুক্ত করে দেওয়া যায়। এতে বৃষ্টির পানি ব্যালকনি হয়ে ঘরে প্রবেশ করবে না।* ব্যালকনির যেকোনো একটি দেয়ালে কাঠ বা প্লাই দিয়ে তাক বানিয়ে, তাতে ছোট ছোট গাছ রাখা যেতে পারে। আবার বইও রাখা যেতে পারে। গান ভালোবাসলে মিউজিক কর্নারও তৈরি করে নেওয়া যায়।,* ব্যালকনির আয়তন একটু বড় হলে অবশ্যই বসার ব্যবস্থা করা উচিত। দেয়াল লাগোয়া সোফা বা চেয়ার জায়গা বাঁচাবে। মাটিতে বসার ব্যবস্থাও করা যেতে পারে। আবার ছোট ডিভান বা চেয়ার–টেবিলের ব্যবস্থাও রাখা যায়। তবে মনে রাখা প্রয়োজন, আসবাব কিনতে হবে জায়গা বুঝে। যদি একান্তই জায়গা না থাকে, সে ক্ষেত্রে ভাঁজ করে রাখা যায়, এমন চেয়ারের ব্যবস্থা করাই ভালো।,* এখন নানা ধরনের এবং রঙের টার্ফ পাওয়া যায়। কিংবা কার্পেটও রাখা যায়। তবে দেয়ালের রঙের সঙ্গে কনট্রাস্টিং কার্পেট বা টার্ফ বেছে নেওয়া ভালো। এতেও ব্যালকনির চেহারা বদলে যাবে।* জায়গা থাকলে গ্রিলে কিছু গাছ ঝুলিয়ে রাখা যেতে পারে। তবে স্পেস ছোট হলে গ্রিল ফাঁকা রাখাই ভালো। ছায়া বা আড়াল চাইলে বাঁশ অথবা বেতের ব্লাইন্ডস ঝুলিয়ে দিতে পারেন।,* রাতেও বারান্দায় সময় কাটাতে আলোর ব্যবস্থা রাখতে হবে। তবে বেশি উজ্জ্বল আলো না রাখাই ভালো। নরম, হলুদ, নীল বা বেগুনি আলো প্রশান্তি দেবে। জায়গা থাকলে সুন্দর ল্যাম্পশেড রাখা যায়, যা দেখতে নান্দনিক দেখাবে। ব্যালকনিতে বই পড়ার ব্যবস্থা থাকলে ছোট টেবিল ল্যাম্পও রাখা যেতে পারে।,* বসার জায়গায় কয়েকটা উজ্জ্বল রঙের পিলো বা কুশন রাখা উচিত। ব্যালকনির দেয়ালের রং যদি নিউট্রাল হয়, তবে উজ্জ্বল রঙের কুশন দেখতে ভালো লাগবে। আর যদি দেয়াল উজ্জ্বল হয়, তাহলে নিউট্রাল রঙের কুশন রাখাই ভালো।* সিলিংয়ে সুন্দর পেনড্যান্ট লাইট বা ব্যালকনি ঘিরে ছোট রাইস লাইটস দিয়েও সাজানো যায়। এতে একটা উৎসবমুখর পরিবেশ তৈরি হয়। এতে আলাদা করে কোনো আলোর ব্যবস্থা না রাখলেও অসুবিধা হবে না।,ছবি: পেকজেলসডটকম"
ঘর সাজাতে বাঁশ,"ঘর সাজাতে কমবেশি সবাই পছন্দ করেন। এ জন্য বিভিন্ন আসবাব, শো পিসসহ নানা ধরনের জিনিসের ব্যবহার হয়ে থাকে। তবে সময়ের সঙ্গে সঙ্গে পরিবর্তন আসে অনেক কিছুরই। তেমনই পরিবর্তন এসেছে ঘর সাজানোয় মানুষের রুচিবোধে। বর্তমান সময়ে অনেকে প্রাকৃতিক পণ্যে ঘর সাজাতে বেশি পছন্দ করেন। তেমনই একটি উপকরণ বাঁশ।,পরিপাটি গোছানো ঘর সবারই পছন্দ। সারা দিন শেষে মন যেখানে প্রশান্তি খুঁজে পায়, খুঁজে পায় স্বস্তি, সাজানো–গোছানো ঘর এমনই একটি জায়গা। হতে পারে তা সুবিশাল অট্টালিকা বা একটি ছোট ফ্ল্যাট। বসবাসের জায়গাটা ছোট হোক অথবা বড়, সেটা যদি হয় ছিমছাম আর পরিপাটি, বাড়িতে ঢুকলেই মন ভালো হয়ে যাবে। ,যাঁরা চীন ভ্রমণে গেছেন, তাঁরা হয়তো লক্ষ করেছেন, সেখানকার ঐতিহ্যবাহী রেস্তোরাঁগুলো বাঁশ দিয়ে সজ্জিত। রেস্তোরাঁজুড়ে বাঁশের সাজসজ্জা। চায়নিজ রেস্টুরেন্টগুলো এখনো তাদের এই ঐতিহ্য অনেকটাই ধরে রেখেছে। এগুলো দেখলেই মনে প্রশান্তি চলে আসে। চাইলে আপনিও এমনভাবে সাজাতে পারেন আপনার সবচেয়ে প্রশান্তির জায়গাটি। ফ্লোর থেকে শুরু করে আসবাব, ঘর সাজানোর শোপিস—সবকিছুতেই রাখতে পারেন বাঁশের ছোঁয়া।,জেনে রাখা ভালো, সবধরনের বাঁশ কিন্তু এ ক্ষেত্রে ব্যবহৃত হয় না। যেসব বাঁশ হালকা, নমনীয় এবং প্রাকৃতিকভাবে শক্তিশালী, সেগুলোই ব্যবহৃত হয়। বাড়ির সাজসজ্জায় ব্যবহার করা যায়, এমন একটি চমৎকার উপাদান বাঁশ। বাঁশের সেরা সুবিধা হলো, এটি সবধরনের আবহাওয়ার উপযোগী। তাই এটি যেকোনো জায়গার জন্য উপযুক্ত। ঘরে বাঁশের ব্যবহারে ভিন্ন ধরনের আকর্ষণ তৈরির কিছু উপায় এখানে দেওয়া হলো।,বাড়িতে প্রবেশের মুখেই রাখা যেতে পারে বাঁশের তৈরি ফুলদানি। ড্রয়িংরুমে থাকতে পারে বাঁশের তৈরি সোফা, যা ঘরে তৈরি করবে নান্দনিক ও রুচিসম্মত পরিবেশ। বাঁশের তৈরি কফি টেবিলও রাখা যেতে পারে। দেয়ালে বাঁশের তৈরি ছবির ফ্রেম, ঘর সাজানো শোপিস, বুকশেলফ আর কোনায় বাঁশের তৈরি লম্বা ফুলদানি ঘরটিকে অনেক গুণ আকর্ষণীয় করে তুলবে। আর বাসাটা যদি হয় ড্রয়িং কাম ডাইনিং, তাহলে ব্যবহার করতে পারে বাঁশের পার্টিশন। ,বাঁশের বিভাজন ব্যবহারের পর জায়গাটি মোটেও ছোট মনে হবে না। বাঁশের পার্টিশন প্রয়োজনমতো যখন-তখন সরিয়েও রাখা যায়। এতে ঘর আরও পরিপাটি দেখায়। বলা যায়, বাঁশের ব্যবহার বহুমুখী। এ ছাড়া বাঁশের সাহায্যে আধুনিক, নান্দনিক ও ঐতিহ্যবাহী আসবাবও তৈরি করা যায়। এগুলো আবার সহজে ফিটও হয়।,বাঁশের তৈরি ডাইনিং টেবিল–চেয়ারও রুচিসম্মত পরিবেশ তৈরি করবে। আবার সৌন্দর্যবর্ধনে ব্যবহার করা যায় বাঁশের তৈরি বিভিন্ন আকৃতির ঝুড়ি। শোবার ঘরের খাটের পাশে বাঁশের তৈরি সাইড টেবিল বা ডিভান মানাবে ভালো। তাতে বাঁশ দিয়ে বানানো টেবিল ল্যাম্প, কিংবা ঘরে ঝোলানো ল্যাম্পশেডও রাখা যায়। বাঁশের তৈরি প্রয়োজনীয় ক্যাবিনেট এবং বাঁশের কারুকাজ করা আয়না রাখা যায় শোবার ঘরে। এতে আপনার বেডরুমটাও পাবে নান্দনিকতার ছোঁয়া। ,রান্নাঘর পরিপাটি রাখুন বাঁশ দিয়ে বানানো মসলার বক্স, প্রয়োজনীয় জিনিস রাখার র‍্যাক বা শেলফ, বাঁশের তৈরি টিস্যু হোল্ডার দিয়ে। বারান্দায় রাখতে পারেন বাঁশের মোড়া। বাসার সামনে বা ছাদে যদি ছোট বাগান থাকে, সেখানে এক জোড়া বাঁশের চেয়ার আর টি–টেবিল রাখলে মনে হবে প্রকৃতির খুব কাছাকাছি বসবাস করছেন।নতুন সংসার নতুনভাবে সাজানোই সবার ইচ্ছা। ঘরে নান্দনিকতার ছোঁয়া আনতে বাঁশের আসবাব ব্যবহার করতে পারেন। কাঠের আসবাবের আবেদন সব সময়ের জন্যই। কারণ, যাঁরা নিজের ঘরের সাজটা ব্যতিক্রমী করতে চান, তাঁরা খুব সহজেই কাঠের বিকল্প হিসেবে বাঁশের আসবাব ব্যবহার করতে পারেন। বাঁশের তৈরি আসবাব এখন বেশ সহজলভ্য, সুলভ আর বহনেও বেশ সহজ।,বাঁশের তৈরি আসবাবের রঙেও এসেছে ভিন্নতা। প্রাকৃতিক রং ছাড়াও সাদা, ধূসর, ক্রিম, কফি বা কালো রংও ব্যবহার করা হচ্ছে। এ ছাড়া পছন্দ অনুযায়ী নকশাও করিয়ে নেওয়া যায়। ছোট ছোট ঘর সাজানোর সরঞ্জামও কেনা যায়। টু সিটার, ট্রে, টেবিল প্লেসমেট, টেবিল রানার, ফুলের টব ইত্যাদি থাকতে পারে তালিকায়।"
বসতে পারেন নান্দনিক মোড়ায়,"শৈশবের কথা। তখন নব্বইয়ের দশক। অনেক বাড়ির বসার ঘরেই থাকত বেতের মোড়া। ছিমছাম অন্দরে দিব্যি মানিয়ে যেত। হালের মোড়ার ধরনধারণ কিন্তু বদলে গেছে বেশ। ব্যবহারেও এসেছে অভিনবত্ব।,অন্দরে দেশীয় ঐতিহ্যবাহী এক অনুষঙ্গ মোড়া। গ্রামাঞ্চলের উঠানে মোড়া পেতে বসা হতো। শহুরে বাড়িতে তেমন ধারার উঠান নেই। তাতে কী। মোড়া তো থাকতেই পারে অন্দরের নানা জায়গায়। বসার ঘর ছাড়াও মোড়ার ব্যবহার হতে পারে খাবার ঘর, পারিবারিক ঘর, শোবার ঘর কিংবা শিশুর ঘরে। এমনকি রান্নাঘরেও। দেশীয় ঐতিহ্যের মোড়া ছাড়াও পাশ্চাত্যের বিশেষ ধাঁচের মোড়া ব্যবহৃত হচ্ছে অভিজাত অন্দরে। এমনই নানান তথ্য দিলেন এম অ্যান্ড এস ইন্টেরিয়র সলিউশনের অন্দরসজ্জাবিষয়ক পরামর্শক মুমানা ইসলাম।,যেমন ধারার মোড়া এখন,দেশীয় ধাঁচের অন্দরের জন্য মানানসই মোড়া ব্যবহার করা যায় নানানভাবে, বাড়ির নানান জায়গায়। বাজারে খাটো মোড়া যেমন পাওয়া যায়, তেমনি রয়েছে উঁচু মোড়াও। খাবার টেবিলের সঙ্গে চেয়ারের পরিবর্তে রাখতে পারেন মোড়া। যে ঘরেই রাখুন, অবশ্যই ঘরের অন্যান্য আসবাবের সঙ্গে তা মানানসই হতে হবে। শোবার ঘরের একদিকে মোড়া রাখা যায়। ড্রেসিং টেবিলের সামনে বসার জন্যও রাখতে পারেন মোড়া।,সাধারণ উপকরণে,কাঠের ভিত্তির ওপর দড়ি দিয়ে তৈরি করা মোড়া ব্যবহার করতে পারেন। হস্তশিল্প নির্মাণ প্রতিষ্ঠান প্রকৃতি এনেছে পুনর্ব্যবহারযোগ্য শাড়ির কাপড়ের মোড়া। শাড়ির রং যেমন, তেমনই হবে বসার জায়গাটুকুর রং। কোনোটা গোলাপি, কোনোটা লাল-সাদা, তো কোনোটা বর্ণিল। এ ছাড়া সেখানে রয়েছে পাটের মোড়া। এ ক্ষেত্রে পাটের মূল রং ছাড়াও তামাটে রং পেতে পারেন। পাটের বুননেও রয়েছে বৈচিত্র্য। দুই ধরনের মোড়াতেই ভিত্তিটা কাঠের। কাঠের অংশের রং হতে পারে কালো, হালকা বাদামি কিংবা গাঢ় বাদামি।,সাদামাটায় বৈচিত্র্য আরও,কিউরিয়াস লাইফস্টাইলের বিপণন নির্বাহী তাসনুভা ঈশা জানালেন, কাপড়ের মোড়া এনেছেন তাঁরাও। শাড়ির কাপড় তো বটেই, ডেনিম কাপড়ও ব্যবহার করা হয়েছে তাঁদের মোড়ায়। কাঠের ভিত্তির এ মোড়া যেমন মানাবে দেশীয় অন্দরে, তেমনি মানাবে আধুনিক ধারার সঙ্গেও। এ ছাড়া রয়েছে বিশেষ একটি বিষয়ে তৈরি মোড়া ‘জং পড়া’। এ মোড়াগুলো টিনের তৈরি। জং ধরে যাওয়া সামগ্রীর অন্তর্নিহিত সৌন্দর্য ফুটিয়ে তোলা হয়েছে এই (আসলে মরিচা না পড়া টিন) মোড়ায়। মোড়ার নকশাও এমন। ওপরে গদিওয়ালা এই মোড়ার ভেতর আবার কিছু জিনিসপত্র ঢুকিয়েও রাখা যায়। দেশীয় অন্দরে মানানসই এ মোড়া।,ব্যবহারের বিস্তৃতি,পাশ্চাত্যের মোড়া অট্টোম্যান সিট। বড় আকারের বসার ঘরের জন্য উপযোগী, আধুনিক ধাঁচের অন্দরে মানানসই। গদিওয়ালা এ মোড়ার ডিজাইনে রয়েছে আভিজাত্য। এমনটাই জানালেন মুমানা ইসলাম। এ মোড়া আকারে একটু বড়সড়, তবে উচ্চতা খুব বেশি নয়। আয়েশ করে পা রাখার জন্যও সোফার কাছে রাখতে পারেন এ মোড়া।,আবার বাড়ির বারান্দা কিংবা ছাদে বাগান থাকলে এক পেয়ালা ধূমায়িত কফি কিংবা একটা বই হাতে নিয়ে সেখানে বসতে ইচ্ছা হতেই পারে। এই শহুরে বাগানেও কিন্তু রাখা যায় মোড়া। মোড়ার সামনে থাকতে পারে নিচু টেবিল। যেখানে মোড়া রাখলে জলে ভেজার ভয় থাকবে, সেখানে ব্যবহারের জন্য প্লাস্টিকের মোড়া বেছে নিতে পারেন। ছাদ কিংবা রান্নাঘরের ক্ষেত্রেই যেমন। আবার প্লাস্টিকের মোড়া শিশুর ঘরেরও উপযোগী। রট আয়রনের মোড়া ছাদ এবং বারান্দার জন্য ভালো।,কিনতে চাইলে,বাজারে নানান ধরনের মোড়া কিনতে পাওয়া যায়। ‘প্রকৃতি’র মোড়াগুলো পাবেন অনলাইনে দারাজ, টুকিটাকি ডট এক্সওয়াইজেড কিংবা বেশিদেশি ডট কম ই–কমার্স সাইটে। এ ছাড়া ফেসবুক পেজ প্রকৃতি বাংলাদেশ কিংবা প্রকৃতির আসাদগেট শাখা থেকে সরাসরি কেনার সুযোগ রয়েছে। কিউরিয়াস লাইফস্টাইলের শাখা রয়েছে ঢাকার বনানী, মিরপুর আর ধানমন্ডিতে। তাদের ফেসবুক পেজ এবং ওয়েবসাইটে গিয়েও ঘরে বসে সারতে পারবেন মোড়া কেনার কাজটা। প্রতিটি মোড়ার দাম পড়বে ১০০০-২১০০ টাকা।"
ঘরে থাকা জিনিসেই ঘর সাজাই ,"ঘরে তো এটা-সেটা অনেক জিনিসই পড়ে থাকে, যেগুলো হয়তো কখনো কোনো কাজেই লাগে না। একটু বুদ্ধি খাটিয়ে ঘরে থাকা এসব জিনিসপত্র দিয়েই ঘরটিকে সাজিয়ে তুলতে পারেন নান্দনিকভাবে। এমনই কিছু উপায় বলে দিলেন অন্দরসজ্জাবিদ সাবিহা কুমু।,অনেকের বাড়িতেই পূর্বপুরুষের ব্যবহৃত লোহার ট্রাংক বা কাঠের সিন্দুক থাকে, যেটা হয়তো খাটের তলায় বা স্টোররুমে পড়ে থাকে। সেটিকেই ঝেড়েমুছে প্রয়োজনে রং করে বানিয়ে নিন সেন্টার অথবা ডিসপ্লে টেবিল। ট্রাংকের ওপরে এক টুকরো কাচ বসিয়ে রাখুন ছোট ছোট কিছু শোপিস অথবা বিছিয়ে দিন একটি রঙিন রানার।,আপনার নানি-দাদির ব্যবহৃত পিতলের বা রুপার পানের বাটাটি হয়তো তোলা আছে আলমারিতে, সেটিকেই সাজিয়ে রাখুন সেন্টার টেবিলে, পাশেই রাখুন ছোট্ট একটি সতেজ গাছ। শোকেসে হয়তো পেয়ে যাবেন অব্যবহৃত কোনো সিরামিকের বোল। সেটিতে পানি দিয়ে কিছু ফুলের পাপড়ি ছড়িয়ে সাজিয়ে রাখুন ডাইনিং টেবিলে। প্রতিটি বাড়িতেই কিছু জ্যাম-জেলি, কফি, সসের কাচের বোতল জমে থাকে। এমন কয়েকটি বিভিন্ন আকারের বোতল ধুয়েমুছে পানি ভরে একটি কাচের প্লেটে রেখে পানি দিয়ে কিছু লতাপাতা-ফুল সাজিয়ে দিন বোতলে। নিচে ছড়িয়ে রাখুন কিছু কুঁচো পাথর। এবার পুরো অ্যারেঞ্জমেন্টটি রেখে দিন ডাইনিং টেবিলের মাঝখানে অথবা যেকোনো টেবিলের ওপরে। দেখবেন গতানুগতিক টেবিলটিই অনবদ্য হয়ে উঠেছে।,আপনার সংগ্রহে যদি মা, দাদি-নানির ব্যবহৃত কাতান, সিল্ক বা জামদানি শাড়ি থাকে, সেগুলো থেকে বানিয়ে নিন প্লেসম্যাট, রানার, কুশন কভার। শাড়ির পাড়গুলো দিয়ে বানাতে পারেন পর্দার পেলম্যাট। দেখবেন শাড়িগুলো ভিন্ন মাত্রা পাবে। বাড়িতে যদি মাদুর বা পুরোনো শীতলপাটি থাকে, সেটা কেটেও বানাতে পারেন প্লেসম্যাট বা রানার, সঙ্গে একটু পাড় বসিয়ে দিলেই হলো।,প্রতিটি বাড়িতেই কিছু অ্যান্টিক পিস থাকে, যেমন চিনামাটির পাত্র, পানের ডিব্বা, পানির কুঁজো, বয়াম, পিতলের কলসি বা ফুলদানি, সুপুরি কাটার সরতা, এমনই আরও অনেক কিছু। জায়গা বুঝে এই অ্যান্টিক পিসগুলো রাখতে পারেন টেবিল বা লো-হাইট ক্যাবিনেটের ওপর।,ঘরে উপহার পাওয়া মাটির চিনামাটির কাচের বিভিন্ন আকৃতির বেশ কিছু মগ জমে থাকে, সেগুলোর কোনোটায় গাছ, কোনোটায় চামচ বা বাচ্চাদের রংপেনসিল সাজিয়ে রাখুন।,তেলের ডিব্বাজাতীয় প্লাস্টিকের জারগুলোও কাজে লাগানো যায়, জারের মাঝবরাবর কেটে নিয়ে রং করে বানিয়ে নিন প্ল্যান্ট পট, এবার এগুলো রেখে দিন বারান্দায় বা ঘরের এখানে-সেখানে।,এমনই হাজারটা উপাদান পাবেন আপনার চারপাশে, সেগুলোকেই রি-অ্যারেঞ্জ করে নিন একটু বুদ্ধি খাটিয়ে। দেখবেন আপনার চিরচেনা পুরোনো ঘরটাই সেজে উঠবে নতুন সাজে। এর জন্য কিন্তু আপনার বাড়তি পয়সা বা সময়ের অপচয়ের দরকার নেই।"
ঝকঝকে থাকুক রান্নাঘরও,"দাগ, ময়লা, বদ্ধ গন্ধ আর তেল চিটচিটে ভাব—রান্না ঘর মানে এসব সমস্যার একত্রকরণ। ছোট বা বড় রান্নাঘরের আয়তন যা–ই হোক না কেন, এ জায়গাতেই দাগ আর ময়লা বেশি বাসা বাঁধে। রান্নাঘরকে চকচকে আর ঝকঝকে রাখতে তাই নিয়মিত পরিষ্কার রাখা খুব জরুরি।,তেল,রান্নার সময়ে তেল, মসলা বা খাবারের দ্রব্য চুলায় পড়া স্বাভাবিক। রান্নার পর চুলা পরিষ্কারের জন্য তরল সাবানই তাই প্রথম ভরসা। চুলা হালকা করে না মুছে চুলার বিভিন্ন অংশ সাবান ও গরম পানিতে এক ঘণ্টা ভিজিয়ে রাখুন। এবার ফোমের মাজুনি দিয়ে পরিষ্কার করলে অনেক দিনের তেল-ময়লাও পরিষ্কার হবে। এরপর কাপড় দিয়ে মুছে বাতাসে রান্নাঘর শুকিয়ে নিতে হবে। চুলার চারপাশ পরিষ্কার করা সব থেকে কঠিন কাজ। সাবান ও পানি দিয়ে চুলার পাশ ও নিচের অংশ কিছু সময় ভিজিয়ে রাখতে হবে। এতে ময়লা ও তেল নরম হয়। এবার নরম ব্রাশ দিয়ে ঘষে ঘষে সময় নিয়ে পরিষ্কার করুন। চুল্লির মধ্যকার ছিদ্রগুলো পরিষ্কার করতে আলপিনের সাহায্য নিতে পারে। এতে ছিদ্রগুলোর মুখ খুলে আগুনের তাপ পাওয়া যাবে।,সিঙ্ক,মাছ ও মাংস ধোয়ার কারণে তেল ও চর্বি পাইপে জমে যায়। এ ছাড়া অনেক সময় খাবার ও কাঁচা সবজির অংশ পাইপে আটকে যায়। গভর্নমেন্ট কলেজ আব হিউম্যান সায়েন্সের (সাবেক গার্হস্থ্য অর্থনীতি কলেজ) সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক তাসমিয়া জান্নাত এ জন্য পাম্পার ব্যবহারের পরামর্শ দিলেন। তবে পাম্পার না থাকলে পানির কল ছেড়ে দুই হাতের তালু দিয়ে পানি নামার মুখে জোরে চাপ দিতে হবে। এতে পাইপ অনেকটাই পরিষ্কার হয়। এ ছাড়া সহজ আরেকটি উপায় হলো পাইপের মুখে বেশি করে সারা রাত হারপিক ঢেলে রাখা। সকালে হালকা গরম পানি দিলে তেল–চর্বি কেটে যায়। সিঙ্কের মধ্যে ও পাশে সাবানের সঙ্গে সামান্য, বেকিং সোডা বা ভিনেগার ও লেবু ব্যবহার করতে পারেন।,মেঝে, দেয়াল ও জানালা,মেঝে ও দেয়াল পরিষ্কারের সাধারণ নিয়ম হলো সাবান ও গরম পানি। চাইলে রান্নাঘর পরিষ্কার করতে ভিনেগার ও লেবুর ব্যবহার করতে পারেন। এতে তেল চিটচিটে ভাব কমবে বলে জানালেন তাসমিয়া। এ ছাড়া টুথপেস্ট মেঝে ও দেয়ালের দাগের ওপর লাগিয়ে রেখে ব্রাশ দিয়ে ঘষে দাগ তুলতে পারেন। হারপিকও টাইলসে ব্যবহারের জন্য ভালো পরিষ্কারক হিসেবে কাজ করে। ব্লিচিং পাউডার ও এর তিন গুণ বেকিং সোডা মিশিয়ে দাগে লাগিয়ে ঘষে দাগ তোলা যাবে। তবে অবশ্যই ব্রাশ ব্যবহার করা উচিত।,এগজস্ট ফ্যান,প্রথমে একটি বাটিতে দুই টেবিল চামচ ডিটারজেন্ট পাউডার, দুই টেবিল চামচ ভিনেগার, একটি লেবুর রস ও এক কাপ পানি একসঙ্গে মিশিয়ে একটি স্প্রে বোতলে ঢেলে নিন। এবার ওই স্প্রে দিয়ে ফ্যানের পাখাগুলো স্প্রে করে দুই মিনিট অপেক্ষা করুন। দুই মিনিট পর ঘষে ঘষে পরিষ্কার করুন। এ ছাড়া বিশেষ ফোম–জাতীয় পরিষ্কারক ব্যবহারে অল্প সময়ে দীর্ঘদিনের জমা ময়লাও পরিষ্কার হবে।"
"ঝুড়িতে সাজানো ঘর, গোছানো ঘর","ঘর মানেই নিজের একান্ত একটি জায়গা, যেখানে দিন শেষে একটু স্বস্তিতে সময় কাটানো যায়। কমবেশি সব মানুষই চায় তার ঘরকে একটু নিজের মতন করে সাজাতে-গোছাতে। আর সুন্দর একটি ঘর কিন্তু আপনার রুচিশীল মনেরই বহিঃপ্রকাশ। বাড়িতে ছোট ছোট এমন অনেক জিনিস আছে, যেগুলো সব সময় কাজে লাগে এবং গুছিয়েও রাখতে হয়। এমন জিনিসগুলো একসঙ্গে গুছিয়ে রাখতে ব্যবহার করতে পারেন নানা রকম ঝুড়ি বা বাস্কেট।,একটি বাসায় ঢুকতে প্রথম নজর পড়ে বসার ঘরে। তাই বসার ঘর সব সময়ই পরিপাটি রাখা চাই বলে জানালেন স্থাপত্যবিষয়ক প্রতিষ্ঠান মেটামরফিকের স্থপতি ও ইন্টেরিয়র ডিজাইনার ফারাহ মৌমিতা। বসার ঘরে অনেকেরই বুকশেলফ থাকে। বুকশেলফে বই রাখার বরাবরের নিয়ম পাল্টে ছবিতে দেখানো নিয়মে মাঝারি বা বড় বাস্কেট নিয়ে এর মধ্যে ফাইল, বই, ম্যাগাজিন ভাগে ভাগে নাম লিখে রাখলে তা দেখতে অনেক বেশি সাজানো দেখাবে। জায়গাটা আরেকটু সুন্দর করে তুলতে স্পটলাইট অথবা ল্যাম্প ও ছোট ধরনের গাছ রাখলে তা দেখতে আরও নান্দনিক দেখাবে।,মৌমিতা জানান, বাসার অন্যান্য ঘর থেকে যে জায়গাটি গোছানো রাখতে সবচেয়ে বেশি গুরুত্ব দেওয়া হয়, তা হলো রান্নাঘর। আজকাল সব রান্নাঘরেই ক্যাবিনেট করা থাকে, তাই প্রয়োজনীয় জিনিসপত্র গুছিয়ে রাখতে তেমন একটা অসুবিধা হয় না। তবে এ ক্ষেত্রে ক্যাবিনেটের বাইরে রাখা কাচের জার, মসলা কিংবা নাশতার জন্য রাখা জ্যাম-জেলি বা ব্রেড যদি মাঝারি সাইজের কোনো বাস্কেটে রাখা হয়, তবে তা গোছানো থাকবে, দেখতেও ভালো লাগবে। রান্নাঘর বা ডাইনিং টেবিলের জন্য মানানসই হবে, এমন বাস্কেট কিনে তা সাজিয়ে নিতে পারেন আপনার পছন্দমতো জায়গায়।,স্টেশনারি জিনিস এলোমেলোভাবে না রেখে ছোট একটি বাস্কেটে রাখলে অগোছালো দেখাবে না। এ ক্ষেত্রে জিনিসভেদে ছোট ছোট বিভিন্ন বাস্কেট ব্যবহার করতে পারেন। আর কোন বাস্কেটে কোন আইটেম রাখা হলো, তা বোঝার সুবিধার্থে একটু মোটা ধরনের রঙিন কাগজ নিয়ে সাইনপেন বা মার্কার দিয়ে নাম লিখে তা বাস্কেটের ওপরে বা পাশে আটকে দিন। কালারফুল স্টিকি নোটসও ব্যবহার করতে পারেন। চাইলে বাস্কেটের বর্ডার রঙিন রিবন দিয়ে ডিজাইনও করে নিতে পারেন। সেলাইয়ের সরঞ্জাম সুন্দর ছোট একটি ঝুড়িতে রেখে দিলে দরকারের সময় খোঁজাখুঁজি করতে হবে না।,যাঁদের বাড়িতে ছোট বাচ্চা আছে, তাঁদের জন্য খেলনা গুছিয়ে রাখা বেশ কষ্টকর। বাচ্চারা যেহেতু যখন-তখন খেলনা বের করে ফেলে। তাই ড্রয়ারে বা ক্যাবিনেটে খেলনা তুলে রাখাও খুব একটা বুদ্ধিমানের কাজ হবে না। এর চেয়ে বিভিন্ন রুমের কোনায় কাপড়ের বাস্কেট বা ঝুড়ি রেখে দিন। খেলা শেষে খেলনাগুলো ঝুড়িতে ভরে রাখুন। দেখবেন আপনার দেখাদেখি খেলা শেষে বাচ্চারাও খেলনা ঝুড়িতে রেখে দিচ্ছে।,অপরিষ্কার কাপড়ও এদিক-সেদিক ফেলে না রেখে বরং সেগুলো একসঙ্গে করে রাখুন লন্ড্রি বাস্কেটে। বাচ্চাদের কাপড়ের জন্য আলাদা বাস্কেট রাখতে পারেন। আবার সাদা রঙের কাপড়ের জন্য ভিন্ন বাস্কেট ব্যবহার করতে পারেন। এতে পরবর্তী সময়ে কাপড় ধোয়ার কাজ অনেক সহজ হয়ে যাবে।,বাস্কেট বা ঝুড়ি হতে পারে বিভিন্ন সাইজ ও আকৃতির। গোলাকার, ওভাল শেপ, লম্বাটে কিংবা চ্যাপ্টা ধরনের। প্রয়োজনভেদে বাসার কোন অংশের জন্য বাস্কেট নিচ্ছেন, তা ভেবে কিনলে ঘরে রাখলে তা দেখতেও বেশ ফ্যাশনেবল দেখাবে।,বাস্কেট হতে পারে বাঁশের তৈরি অথবা বেতের কিংবা পাটের তৈরি। স্টিল ও প্লাস্টিকের বিভিন্ন রঙের বাস্কেটও এখন পাওয়া যায় পান্থপথ, কলাবাগান, নিউমার্কেট, মিরপুরসহ শহরের বিভিন্ন জায়গায়। সুযোগ থাকলে ঢাকার বাইরে থেকেও কিনতে পারেন বেতের বিভিন্ন ধরনের বাস্কেট। বাস্কেটের দাম সাইজ ও আকৃতিভেদে একেক জায়গায় একেক ধরনের হয়ে থাকে। তাই কেনার আগে অবশ্যই ভালোমতো দেখে কিনতে হবে আর যত্নও করতে হবে যেন অতিরিক্ত ধুলাবালু পড়ে রং নষ্ট না হয়ে যায়।,আড়ং, যাত্রা, জয়িতা, দোয়েল চত্বর, সোর্স, ইউনিমার্টসহ বিভিন্ন অনলাইন শপেও পেয়ে যাবেন পছন্দসই বাস্কেট। নকশা ও আকারভেদে বাঁশ, বেত, পাট, হোগলা ও খেজুরপাতার এসব ঝুড়ির দাম পড়বে ১৫০ টাকা থেকে শুরু করে ২ হাজার টাকার মতো।"
ঘরে রঙের প্রাচুর্য,"নিজের সাজানো–গোছানো অন্দরও অনেক সময় একঘেয়ে মনে হয়। আর ঘরের আবহ নিজের পছন্দের না হলে মন খারাপ লাগাটাই স্বাভাবিক। মন ভালো রাখাতে অন্দরসজ্জায় প্রয়োজন উজ্জ্বল রঙের ব্যবহার। কারণ, মনের সঙ্গে উজ্জ্বল রঙের সম্পর্ক বেশ গভীর। খুব সহজেই ঘরে রঙের প্রাচুর্য বাড়ানো সম্ভব। এ ক্ষেত্রে প্রতিবন্ধকতা একটিই। তা হচ্ছে চাইলেই পুরো ঘরের রং পরিবর্তন করা সম্ভব নয়। তাই দেয়ালের রং পরিবর্তন না করে ঘরের বিভিন্ন জায়গায় ব্যবহার করা যেতে পারে রঙিন নানা অনুষঙ্গ। এ ক্ষেত্রে হতে হবে কৌশলী। ,* যদি মনে করেন ঘরে ঢুকেই আপনার চাই রঙের ছটা, তাহলে শুরুতেই বসার ঘরের মেঝের রং পরিবর্তন করা জরুরি। এ জন্য সবচেয়ে সহজ উপায় রঙিন কার্পেট। বসার ঘর, শোয়ার ঘর বা ডাইনিং এরিয়ায় টেবিলের নিচে রঙিন কার্পেট পেতে দিতে পারেন। কার্পেটের পরিবর্তে কালারফুল ম্যাটও ব্যবহার করা যেতে পারে। আজকাল বাজারে রঙিন ম্যাটও পাওয়া যায়। এতে ঘর উজ্জ্বল দেখাবে।,* মেঝের রঙের সঙ্গে মিলিয়ে বা বিপরীত রঙের কুশন রাখা যেতে পারে বসার ঘরে সোফা বা চেয়ারের সঙ্গে। কিংবা বাসার সোফাটি বেশি পুরোনো হয়ে গেলে এটি বদলে নেওয়া যেতে পারে কালারফুল থ্রো সোফা। ডাইনিং টেবিলে রঙিন রানার রাখলেও রঙের আবহে পরিবর্তন আসবে, যা বদলে দিতে পারে পুরো ঘরের লুক।,* অন্দরজুড়ে ছড়িয়ে–ছিটিয়ে থাকা টেবিল, শেলফ, টিভি ক্যাবিনেটের ওপর নানা আকারের ফুলদানিতে রংবেরংয়ের কৃত্রিম ফুল সাজিয়ে রাখা যেতে পারে। অথবা কালারফুল শোপিস বা ডেকর আইটেম সাজানো যায়। এতেও ঘরের রং-বৈচিত্র্য বাড়বে।,* দেয়ালের রং পরিবর্তন করা না গেলে এর পরিবর্তে ঝোলানো যেতে পারে রঙিন ফোটোফ্রেম। বাজারে মনের মতো ফোটোফ্রেম না পাওয়া গেলে ইন্টারনেট থেকে পছন্দের ছবি ডাউনলোড করে মাপমতো প্রিন্ট করিয়ে নেওয়া যেতে পারে। এতে খরচও কম হবে।,* অনেকের ঘরে বইয়ের বড় আলমারি বা তাক থাকে। তাঁরা চাইলে যেকোনো একটি তাকের কিছু বই নানা উজ্জ্বল রঙের মলাটে মুড়ে রাখতে পারেন। বইগুলো এমনভাবে সাজাতে হবে যেন, রঙিন মলাট দেখা যায়। এ ছাড়া বইয়ের সঙ্গে রঙিন পেপার ওয়েট, কলমদানি বা কলমও রাখা যেতে পারে।,* শোয়ার ঘরের শ্যান্ডেলিয়র হতে পারে রঙিন কাচের। এ ছাড়া ল্যাম্পশেড বা এর আলোও হতে পারে রঙিন।* ঘরের পুরোনো কিচেন ক্যাবিনেট, কাঠের চেয়ার, টেবিল, আলমারির তাকেও নতুন করে রং করা যেতে পারে।* বাথরুমে আয়নায় রঙিন ফ্রেম বসানো যেতে পারে। এ ছাড়া বাথরুম অ্যাকসেসরিজ, যেমন: সাবানদানি, লিকুইড সোপ ডিসপেনসার বা ব্রাশ হোল্ডারও রঙিন হতে পারে।,* বাড়ির ছাদে বা বারান্দায় বাগান থাকলে রঙিন টব হতে পারে সবচেয়ে ভালো অনুষঙ্গ। কিছু টব চাইলে বসার ঘরেও সাজিয়ে রাখা যেতে পারে। ব্যালকনিতে পাশাপাশি অনেক রঙিন টব সাজিয়ে ছোট বসার ব্যবস্থা করতে পারলে চায়ের আড্ডা আরও জমজমাট হবে।* রং নির্বাচনের সময় হলুদ, কমলা, নীল, সবুজ, গোলাপি, লাল ইত্যাদি নির্বাচন করা যেতে পারে। এগুলো ঘর উজ্জ্বল দেখাতে সবচেয়ে কার্যকর।"
গাছের সৌন্দর্য বাড়িয়ে দিন,"গাছ রাখুন দেশীয় উপকরণে তৈরি নানা ধরনের ঝুরিতে,ছোট ছোট গাছ, সেটার জন্য ছোট ছোট টব। ঘরে বা বারান্দায় রাখা টবগুলো কি সব সময়ই সুন্দর কারুকাজ আর নকশার হয়? অনেক সময় প্লাস্টিকের পানির বোতল, ঘরে ফেলা রাখা বাটি, ভাঙা ছোট-মাঝারি সরঞ্জামে বেড়ে ওঠে গাছ। সেই গাছ যখন অন্দরে সাজানোর কথা মনে হয়, প্রয়োজন হয় শৈল্পিক মোড়ক।টবের জন্য এখন বাজারের ঝুরিগুলো এতটাই নান্দনিক, পুরোনো টবে বসানো গাছগুলোকে যখন এটার ভেতর রাখা হয়, চেহারায় বদল চলে আসে। ,বাজারে টবের জন্য দেশীয় উপাদানের মোড়ক বা ঝুরি পাওয়া যায়। এ ছাড়া বিভিন্ন অনলাইনে গৃহ সরঞ্জাম নকশাবিদদের নকশা করা আলাদা রকমের মোড়ক পাওয়া যাবে। এগুলো দেয়ালে ঝোলানো, টেবিলে রাখা বা মেঝে ও বারান্দায় রাখার জন্য একেবারেই উপযোগী।,গৃহসজ্জাসামগ্রীর অনলাইন পেজ ভূমি আর্টিশান দেশীয় ও পরিবেশবান্ধব উপাদানে তৈরি টবের মোড়ক বিক্রি করছে। আকার অনুসারে টবের মোড়কগুলোর দাম ১৫০ থেকে ২ হাজার ৫০০ টাকা পর্যন্ত।,এই পেজের স্বত্বাধিকারী জান্নাতুল ফেরদাউস বলেন, ‘টবের জন্য মোড়ক নকশার কাজ প্রথমে শুরু করি নিজের ঘর থেকেই। বর্তমানে পাট, বাঁশ, বেত, হোগলাপাতা ও নারকেলের বাকল নিয়ে কাজ করেছি। এসব উপাদান দেশের বিভিন্ন এলাকা থেকে সংগ্রহ করেন আমার কারিগরেরা।’,টবের আকার অনুসারে টবের জন্য ১২/১২ ইঞ্চি, ৯/৯ ইঞ্চি, ৭/৭ ইঞ্চি ও ৫/৫ ইঞ্চি মোড়ক পাওয়া যায়। এ ছাড়া গোল, চারকোনা, তিন কোনা ও ঝোলানো, বালতি, ঝুড়ি, মাছ ধরার খালই আকারের মোড়ক আছে।,ভিনটেজ এম্পোরিয়াম পেজে গাছের টবের জন্য পাওয়া যাবে কাঠের বাক্স আকারের ঝুলন্ত মোড়ক। দাম পড়বে ৭৯০ টাকা। বেতের গোল ঝুড়ি, দাম ১ হাজার ৮০ টাকা। নারকেলের ঝুড়ি, দাম ৯০০ টাকা। বেশি দেশি পেজে পাট, বাঁশ ও হোগলা পাতার পণ্য পাওয়া যাবে। দাম ২০০ টাকা থেকে ১ হাজার টাকা। কারুকথন ও অন্দর শৈলী পেজে পাওয়া যাবে সুতার বোনা ভিন্নধর্মী টবের মোড়ক।,এ ছাড়া বস্ত্র ও পাট মন্ত্রণালয়ের জুট ডাইভারসিফিকেশন প্রমোশন সেন্টারে (জেডিপিসি), আড়ং, জয়িতা, সোর্স, কারুপল্লীতে টবের মোড়কের জন্য পাটের ঝুড়ি ও পাটের অনেক ধরনের পণ্য পাওয়া যাবে।,বাসায় থাকা ছালার চট সেলাই করে টবের কাভার তৈরি করতে পারেন। আবার দড়ি থাকলে তা আঠার মাধ্যমে লাগালে টবের মোড়ক তৈরি হয়ে যাবে। ,ঘরে পড়ে থাকা পুরোনো সুতির কাপড় সেলাই করে টবের জন্য মোড়ক তৈরি করে নিন। সেলাই না করে কাপড় পেঁচিয়ে আঠা দিয়েও লাগিয়ে দিতে পারেন।,রঙিন কাগজ কেটে টবের আকার অনুসারে কাভার তৈরি করা যায়।"
"ঘরের গাছের যত্ন নিন, সুস্থ থাকবেন সবাই","গাছ যেমন মানুষকে সুস্থ রাখে, ভালো রাখে বাড়ির পরিবেশকেও। তবে অন্দরের জন্য বেছে নিতে হবে এমন গাছ, যেগুলো ভালো থাকবে কম রোদে ও অল্প পানিতে।,শহুরে ব্যস্ত জীবনে টবের গাছই আমাদের সবুজের সঙ্গে একমাত্র যোগাযোগ। ইট–কাঠে ঘেরা বাড়িঘরে প্রাণের সঞ্চার করে। সারা দিনের কর্মব্যস্ততা শেষে বাড়িতে ফিরে কিছু সময় সবুজের সান্নিধ্যে কাটালে ক্লান্তিও কমে যায়। বাড়ির ভেতর রাখার জন্য ক্যাকটাস, পাতাবাহার, মানিপ্ল্যান্ট খুবই উপযোগী। ড্রেসিনা, মিরিন্ডা, সাইকাস, রাবারগাছ, ছোট বা বড় বনসাই ইনডোর প্ল্যান্ট হিসেবে ব্যবহার করা যায়। বাড়ির বারান্দাও গাছ রাখার জন্য ভালো জায়গা। বিভিন্ন ধরনের ক্রিপার, অর্কিড, অ্যালোভেরা, সিজনাল ফুল দিয়ে আপনার বারান্দা সাজিয়ে নিতে পারেন। টবে রাখা গাছের চারপাশে রঙিন পাথর ঘিরে থাকুক। লতানো গাছগুলো পাটের শিকায় না হয় ঝুলতে থাকুক। ,ঘর সাজাতে গাছ খুবই প্রয়োজনীয় বলে জানান, অ্যাসথেটিক ইন্টেরিয়রের অন্দরসজ্জাবিদ ও কনসালট্যান্ট সাবিহা কুমু। ঘরের ভেতরের গাছ বা ঘরোয়া গাছ সেগুলোই, যেসব গাছ কম আলোতে বাঁচে। কিন্তু এর মানে এই নয় যে এসব গাছ সম্পূর্ণভাবেই রোদ ছাড়া বাঁচে, সপ্তাহে অন্তত এক দিন এসব ইনডোর প্ল্যান্টগুলোকে রোদে দিতে হবে। তবে দুপুরের কড়া রোদে নয় সকালের হালকা রোদে এসব গাছ ভালো থাকবে। তা ছাড়া প্রতি সপ্তাহে একবার এসব গাছের মাটি খুঁচিয়ে আলগা করে দিতে হয়। ঘরোয়া গাছে অল্প পানি দিলেই চলে, খুব বেশি পানি দিতে হয় না। মাসে একবার এসব গাছের মাটিতে সার দিলে গাছ ভালো থাকবে, গাছের পাতাগুলো সজীব দেখাবে। অনেক সময় গাছের পাতা হলুদ হয়ে আসে, তখন এই হলুদ বা পচা পাতা বা বিবর্ণ পাতা গাছে জমিয়ে রাখবেন না, ফেলে দিন। এসব পদ্ধতি অনুসরণ করলে ইনডোর প্ল্যান্ট বা ঘরোয়া গাছ ভালো থাকবে। এসি লাগানো ঘরে ক্যাকটাস–জাতীয় গাছ রাখুন। কারণ, ঘন ঘন তাপমাত্রার পরিবর্তন গাছের ক্ষতি করে।,ইনডোর প্ল্যান্ট বেশি বড় করবেন না। এতে ঘর অন্ধকার লাগবে। তাই নিয়মিত গাছের ডাল ও পাতা ছেঁটে দিন।,· গাছের মাটিতে ভেজা চায়ের পাতা দিতে পারেন, এতে গোড়ার মাটি সহজেই শুকিয়ে যাবে না এবং তা ভালো সার হিসেবেও কাজ করবে।,· চা–পাতা ও ডিমের খোসা গুঁড়া করে একসঙ্গে মিশিয়ে সাত-আট দিন রোদে দিন, এই মিশ্রণ যেকোনো গাছের জন্য ভালো সার হতে পারে।,· অতিরিক্ত আলোর নিচে রাখলে গাছের রং বিবর্ণ হয়ে যায়, তাই ঠান্ডা ও আলো কম পৌঁছায়, এমন জায়গায় গাছ রাখুন।,· যাদের অ্যাজমা বা অ্যালার্জির সমস্যা আছে, তাদের ঘরে এসব উদ্ভিদ না রাখাই ভালো। শিশুদের ঘরেও স্যাঁতসেঁতে টব রাখা ঠিক নয়। তাদের কাছ থেকে কাঁটাযুক্ত গাছ দূরে রাখতে হবে।,· প্লাস্টিকের চেয়ে মাটির টব গাছের জন্য বেশি উপকারী।,প্রতিটি গাছের জন্য দুটি করে মাটির টব ব্যবহার করতে পারেন। গাছ লাগানোর জন্য একটি সাধারণ টব, অন্যটি আকারে একটু বড়, রঙিন ও কারুকাজ করা আউটার পট। যার মধ্যে সাধারণ টবে লাগানো গাছটি বসিয়ে দেবেন। এভাবে গাছ রাখলে দেখতে সুন্দর লাগবে এবং মাটির সংস্পর্শে না থাকায় পটে শেওলা পড়বে না। নানা ধরনের ঝুড়ির মধ্যেও রাখতে পারেন।, গাছগুলো ঘরের এক জায়গায় না রেখে মাঝেমধ্যে স্থান পরিবর্তন করতে পারেন, তাতে ঘরের সাজে নতুনত্ব আসবে।"
যেভাবে খাবারে ছত্রাক ঠেকানো যায়,"চারপাশ স্যাঁতসেঁতে আর ভ্যাপসা গরম। এমন আবহাওয়াতে বাড়তি ঝামেলা দেখা দেয় খাবারেও। বিশেষ করে যেসব খাবার একটু পচনশীল, তাতে সহজেই ছত্রাক জমে। এতে খাওয়ার অনুপযোগী হয়ে পড়ে সেই খাবার। ,হয়তো একটু শখ করে বানিয়েছেন আচার, জ্যাম-জেলি, বিস্কুট বা কেক। কিন্তু খেতে নিয়ে দেখলেন সর্বনাশ। খাবারের ওপরে ছত্রাকের প্রলেপ। এ ছাড়া কাজুবাদাম, কাঠবাদাম, চিনাবাদাম, পেস্তাবাদাম খুবই নাজুক খাবার। আবার পিনাট বাটার, পাউরুটি, স্যান্ডউইচও আছে এই তালিকায়।,ঘরের এই খাবারগুলো কীভাবে যত্নে সংরক্ষণ করবেন, অনেকে সেটা বুঝে উঠতে পারেন না। খাবারে ছত্রাক যাতে না জমে, সে জন্য দরকার একটু যত্ন। যাতে পুষ্টিগুণও বজায় থাকে ঠিকঠাক। ,ছত্রাক অনেক ধরনের হয়। তবে দুই ধরনের ছত্রাক বেশি চোখে পড়ে। একধরনের ছত্রাক হয় তুলার মতো সাদা আর অন্য এক ধরন হয় পলিথিনের মতো খুবই পাতলা প্রলেপে।,গভর্নমেন্ট কলেজ অব হিউম্যান সায়েন্সের (সাবেক সরকারি গার্হস্থ্য অর্থনীতি কলেজ) খাদ্য ও পুষ্টিবিজ্ঞান বিভাগের সহযোগী অধ্যাপক শম্পা শারমিন বললেন, ‘অনেক সময় খাবারের ছত্রাক খালি চোখে দেখাও যায় না। প্রাথমিকভাবে দেখলে মনে হয়, ছত্রাক ওপর দিয়ে আছে কিন্তু ছত্রাকের শিকড় খাবারের একবারে নিচ থেকেই শুরু হয়। তাই ওপর থেকে একটু খাবার ফেলে খাওয়ার ভুল ধারণা রাখা যাবে না। ছত্রাক পড়লে পুরো খাবারই ফেলে দিতে হবে। ছত্রাক পড়লে প্রথমেই নষ্ট হয় খাবারের ভিটামিন ও মিনারেল। এরপর ধীরে ধীরে নষ্ট হতে থাকে খাবারের প্রোটিন।’,তবে ছত্রাক যাতে খাবারে না জমে, সে জন্য আগে থেকে কিছু ব্যবস্থা নেওয়ার পরামর্শ দিলেন এই শিক্ষক। একেক ধরনের খাবারের ক্ষেত্রে একেক পদ্ধতি ব্যবহার করা যায়। ,জ্যাম–জেলি,বাইরে থেকে কেনা জ্যাম–জেলি সংরক্ষণকারী অনেক ধরনের উপাদান দেওয়া হয়। তাই সহজে ছত্রাক পড়ে না। কিন্তু ফ্রিজে রাখা এসব খাবার যখন লম্বা সময় স্বাভাবিক তাপমাত্রায় রাখা হবে, তখনই ছত্রাক তৈরি হবে। তাপমাত্রার হঠাৎ পরিবর্তন ছত্রাক হওয়ার অন্যতম কারণ। তাই কাজ শেষ হলেই ফেলে না রেখে আবার ফ্রিজে সংরক্ষণ করতে হবে।,আচার,আচার এমন এক খাবার, খুঁজলে হয়তো সব বাড়িতেই মিলবে। নানা রকম মসলা আর তেলে ডোবানো আচারের মজাই আলাদা। কিন্তু যত্নের অভাবে সব থেকে দ্রুত ছত্রাক পড়ে আচারে। আচার রোদে দেওয়া তো অনেক পুরোনো ও কার্যকর নিয়ম। এ ছাড়া আচার খাওয়ার সময় চামচ বা ছুরি ব্যবহারের ক্ষেত্রে সাবধান হতে হবে। অপরিষ্কার বা পানি লাগানো চামচ ব্যবহারে আচারে ছত্রাক পড়ে। এ ছাড়া বায়ুরোধী কাচের পাত্রে আচার রাখলে ফাঙ্গাস পড়বে না। সাধারণ কাচের বয়াম হলে বোতলের মুখে রান্নাঘরের টিস্যু দিয়ে তার ওপর মুখ ভালোভাবে লাগিয়ে দিলে বাতাস রোধ হবে। ফলে ছত্রাক পড়ার আশঙ্কা কমে।,বাদাম,বাদাম অনেক দিন সংরক্ষণ করতে চাইলে কিনে এনে ওভেনে ২০ থেকে ৩০ সেকেন্ড গরম করে নেওয়া যায়। এ ছাড়া চুলায় তাওয়া বসিয়ে ৩-৪ মিনিট টেলে নিলে একই ফল পাওয়া যাবে। পরে ঠান্ডা করে কাচের বয়ামে সংরক্ষণ করা যাবে।,বিস্কুট,বিস্কুটে তেলের পরিমাণ বেশি ও পানির পরিমাণ একটু কম হলে ছত্রাক পড়ার আশঙ্কা কমে। অনেক দিন ধরে খেতে চাইলে ছোট ছোট প্যাকেটে রাখতে হবে। খাওয়ার সময় একটি প্যাকেট যেন বের করা যায়। বিস্কুটে বেশি বাতাস লাগলে ছত্রাক পড়ে।,পাউরুটি,ঘরে পাউরুটি বানালে শুকনা ইস্ট ব্যবহার করতে হবে। এতে রুটি ছত্রাকমুক্ত থাকবে। এ ছাড়া অনেকেই ফ্রিজের সাধারণ তাপমাত্রার অংশে পাউরুটি রাখেন। এতে রুটিতে ছত্রাক পড়ে। তাই ভালো উপায় হলো ডিপ ফ্রিজে পাউরুটি রাখা। খাওয়ার আধা ঘণ্টা আগে নামালেই রুটি স্বাভাবিক হয়ে যাবে।,পিনাট বাটার,বাদামে যেহেতু ছত্রাক পড়ে, তাই পিনাট বাটার ফ্রিজে সংরক্ষণ করতে হবে। মুখ ভালোভাবে বন্ধ করতে হবে, যেন বাতাস না ঢোকে।,স্যান্ডউইচ,স্যান্ডউইচ এমন একটি খাবার, যা চাইলেও ২৪ ঘণ্টার বেশি সংরক্ষণ করা উচিত নয়। স্বাভাবিক ফ্রিজে পাতলা পলিথিন দিয়ে মুড়িয়ে স্যান্ডউইচ এক দিন পর্যন্ত রাখা যায়।"
বাড়িতে ঢোকার মুখে,"বাড়িতে ঢোকার আগেও দরকার প্রস্তুতি। যেসব জিনিস নিয়ে বের হয়েছেন সেগুলো জায়গামতো গুছিয়ে রেখে তবেই হোক প্রবেশ। সঙ্গে থাকুক নিজেকে জীবানুমুক্ত করার প্রক্রিয়া,কাজের প্রয়োজনেই বাড়ি থেকে এখন বের হতে হচ্ছে মাঝেমধ্যে। তবে প্রয়োজন বাড়তি সতর্কতা। বাড়ি থেকে বের হওয়ার সময় যেন হাতের কাছেই থাকে মাস্ক। একইভাবে আবার বাড়িতে ঢোকার মুখেই স্যানিটাইজার থাকুক হাতের নাগালে। এ কারণে জীবাণুনাশক জিনিসগুলো একটি নির্দিষ্ট জায়গায় রাখা উচিত। নির্দিষ্ট জায়গাটি হতে পারে মাডরুম। মাডরুম—শব্দ নতুন মনে হলেও এর কাজের সঙ্গে আমরা বহু আগে থেকেই পরিচিত। বেশ আগে আমাদের বাবা-দাদারা বাইরে থেকে এসে হাতের ছাতা বা জুতা দোরগোড়ায় একটা নির্দিষ্ট জায়গায় রেখে, কলতলায় হাত-মুখ ধুয়ে মূল বাড়িতে প্রবেশ করতেন। এই ছাতা বা অন্য কিছু রাখার নির্দিষ্ট জায়গা আধুনিককালে মাডরুম হিসেবে পরিচিত।,মাডরুম বাইরে থেকে এসে জুতা, ভেজা কাপড়, ছাতা রাখার স্থান হিসেবে ব্যবহৃত জায়গা। এতে বাড়িতে ঢোকার আগে একটি অন্তরায় তৈরি হয়ে যায়। বাড়ি জীবাণুমুক্ত এবং পরিষ্কার রাখা সহজ হয় অনেকটাই এ কারণে। বর্তমান প্রেক্ষাপটে মাডরুম খুবই জরুরি হয়ে দাঁড়িয়েছে। বাইরে থেকে এসে চাবি, ব্যাগ, বাজার—বাড়ির প্রবেশমুখেই জীবাণুমুক্ত করে ফেলা প্রয়োজন। অ্যাপার্টমেন্টের ক্ষেত্রে ফয়ার বা লিফট লবিকে মাড রুম হিসেবে গুছিয়ে নেওয়া যায়।,বাসার প্রবেশমুখে ছোট একটি টেবিল অথবা শেলফ ব্যবহার করতে পারেন। যেখানে বিভিন্ন জীবাণুনাশক জিনিসপত্র সহজেই রাখা যাবে। যদি আরও একটু বেশি জায়গা থাকে, তাহলে ছোট একটা ক্যাবিনেট রাখতে পারেন। হাতের দস্তানা বা গ্লাভস, ফেস মাস্ক, মাথার ক্যাপ, স্যানিটাইজার, শু কভারসহ ইত্যাদি জিনিস সহজেই সুন্দর করে গুছিয়ে রাখতে পারবেন।,পাশে একটি ডাস্টবিনে ব্যবহৃত মাস্ক, গ্লাভসগুলো রেখে দিতে পারবেন। এই জায়গাতে উজ্জ্বল রং ব্যবহার করলে ভালো লাগবে। টিউবলাইটের বদলে স্পটলাইট বা ডিফিউজ লাইট মাডরুমে অন্য রকম আবহ তৈরি করে। বাড়িতে জায়গা কম থাকলে, দেয়ালে কিছু তাক লাগিয়ে নিলে মাডরুম তৈরি হয়ে যাবে। এ ছাড়া এর ওপর একটা বড় আয়না ব্যবহার করলে জায়গাটাকে বেশ বড় দেখাবে। বাড়িতে ঢোকার মুখে আমরা সবাই পাপোশ ব্যবহার করি। মাডরুমে বড় পাপোশ ব্যবহার না করে, ছোট পাপোশ ব্যবহার করলে পরিষ্কার রাখতে সুবিধা হবে।,বাড়ির গাড়ি–বারান্দার এক কোণে অথবা লিফট লবিতেও তৈরি করতে পারেন মাডরুম। সম্ভব হলে রাখতে পারেন হাত ধোয়ার জায়গা। এখন দেখা যায় কখনো বৃষ্টি, আবার কখনো কড়া রোদ। ছাতার প্রয়োজন এ কারণেই। মাডরুমে একটি শেলফে বা ঝুড়িতে ছাতা রাখতে পারেন। এ ছাড়া বাজারের ব্যাগগুলোও রাখতে পারেন এক কোণে। মাডরুমের কোনো একটি শেলফে মানিপ্ল্যান্ট বা লাকি ব্যাম্বুগাছ রেখে দিতে পারেন। রেখে দিতে পারেন তাজা সুগন্ধি ফুল। বাড়ি ফিরে আপনার ক্লান্তি দূর করবে ফুলের এই সুগন্ধই।"
স্মৃতি সংরক্ষণের উপায়,"জীবনের প্রথম খেলনা, স্কুলের প্রথম ইউনিফর্ম, প্রথম উপহার, বিয়ের শাড়ি, শখের ঘড়ি—এমন অনেক কিছুই আমরা স্মৃতি হিসেবে রেখে দিই। আমাদের মধ্যে এমন অনেকে আছেন, যাঁরা ছোট ছোট এই জিনিস স্মৃতি হিসেবে সংগ্রহ করতে ভীষণ ভালোবাসেন। এমন জিনিস, যেগুলোর সঙ্গে ভালোমন্দ অনেক স্মৃতি জড়িয়ে থাকে। এটা অনেকের শখও। এখন আপনি যদি এমন ব্যক্তি হন, তাহলে জেনে নিতে পারেন কিছু বিষয়। ,শোবার ঘরটি আপনার সবচেয়ে স্বস্তির স্থান। যেখানে আপনি আরামে কাটাতে পারেন আপনার মূল্যবান সময়। তাই এটিকে পরিপাটি রাখা অত্যন্ত গুরুত্বপূর্ণ। শোবার ঘরের তাক বা আলমারিতে গুছিয়ে রাখতে পারেন স্মৃতির সব জিনিস। স্মৃতিবিজড়িত ছবিগুলো ফ্রেমবন্দী করে রাখতে পারেন ঘরের দেয়ালে। এতে আপনার ঘরের সৌন্দর্যও ফুটে উঠবে। ,একটা গোছানো রান্নাঘর আপনার মনমেজাজ মুহূর্তেই ভালো করে দিতে পারে। তাই রান্নাঘরকে রাখুন জঞ্জালমুক্ত। রান্নাঘরের ক্যাবিনেটে সব জিনিসের সঙ্গে গুছিয়ে রাখতে পারেন বিয়েতে উপহার পাওয়া এমন সব সামগ্রী, যা আপনার বিশেষ আয়োজনে কাজে লাগে। আবার রান্নাঘরে রাখতে পারেন নিজ সংগ্রহে থাকা শিল্পকর্মের ছোঁয়া। কেননা, রান্নাও তো একটা শিল্প। এতে আপনার সংগ্রহের জিনিসটাও গুছিয়ে রাখা হলো আবার রান্নাঘরের সৌন্দর্যও বাড়বে কয়েক গুণ। ,স্মৃতিগুলো সব সামনে চলে আসে বাড়ি গোছানোর সময়। তাই এক দিনে পুরো বাড়ি গোছানোর পরিকল্পনা না করাই উচিত। এতে বাড়তি ঝামেলায় পড়তে হবে না। কারণ, ঘর গোছাতে গিয়ে এমন সব জিনিস সামনে আসে, যা আপনার সময়কে থমকে দিতে পারে কিছু সময়ের জন্য। তাই একটা একটা করে কাজ নির্বাচন করা ভালো। একটা কাজ শেষে আরেকটা শুরু করুন। অন্তত গত ৫ বছর ব্যবহার করেননি, এমন সব জিনিস একসঙ্গে রাখুন এবং যাচাই–বাছাই করুন। স্কুলের বন্ধুদের চিঠি বা কলেজজীবনের কোনো পুরস্কার, যেটি বেশি প্রয়োজন, সেটি সামনে রাখুন আর যেটা দরকার নেই, সেটা বাক্সবন্দী করে রাখতে পারেন। ,চাইলেই সবকিছু সব সময় জমিয়ে রাখা সম্ভব হয় না। তাতে জায়গার সংকট দেখা দিতে পারে। তখন প্রয়োজনীয় জিনিসও হয়তো রাখা যাবে না। এ ক্ষেত্রে একটা নিয়ম অনুসরণ করা যেতে পারে। একই রকমের জিনিস একটা রেখে অন্যটা বাদ দেওয়া। কোন স্মৃতিটা রাখা বেশি জরুরি, তা নিয়ে ভাবুন এবং নির্বাচন করুন। এতে পরবর্তী সময়ে মন খারাপ হবে না। তবে ভাবনাটা সময় নিয়ে ভাব উচিত। তাড়াহুড়ো করা চলবে না। ,ঘর গুছিয়ে রাখা যখন জরুরি, অতীত ধরে রাখা তখন ভীষণ চ্যালেঞ্জিং। চাইলেই আপনি অনেক জিনিস ব্যবহার করতে পারবেন না, ফেলেও দিতে পারবেন না। কেননা এসব জিনিসের সঙ্গে জড়িয়ে আছে অনেক স্মৃতি। এ ক্ষেত্রে প্রযুক্তির ব্যবহার করতে পারেন। মানে, যেসব জিনিস একান্তই ফেলে দিতে হবে, সেগুলোর ছবি তুলে রাখা। যা অ্যালবাম করে রেখে দিন। ঘরও গোছানো হবে, আপনার স্মৃতিও রয়ে যাবে। ,সবচেয়ে ভালো হয় আপনার সংগ্রহের জিনিসগুলোর জন্য আলাদা একটা স্থান নির্বাচন করুন। একটা আলাদা আলমারি। যেখানে সুন্দর করে গুছিয়ে রাখতে পারেন আপনার সংগ্রহের পছন্দের জিনিসগুলো। আর আপনার প্রতি সাপ্তাহিক ছুটির দিনে সেগুলো খুলে বসতে পারেন। হারিয়ে যেতে পারেন অতীত ভালোলাগায়। এভাবে আপনার ঘরও পরিপাটি থাকবে আর চাইলেই খুব সহজে আপনি আপনার সংগ্রহের জিনিসগুলো খুঁজে পেতে পারেন।"
যত্নে থাকুক ঘর ও আসবাব,"ক্যালেন্ডারের পাতা থেকে প্রায় বিদায় নিতে চলেছে বর্ষা ঋতু। তবুও যখন–তখন আকাশ ভেঙে বৃষ্টি শুরু হয়ে যাচ্ছে। বর্ষা অনেককেই নস্টালজিক ও রোমান্টিক করে তোলে। কেউ কেউ উদাসও হয়। আবার অনেকের কাছেই বর্ষা মানে স্যাঁতসেঁতে আবহাওয়া, নোংরা কাদা-পানি। তবে যাঁরা বর্ষাকালেও থাকতে চান শুকনা ও ঝরঝরে, তাদের জন্য রইল কিছু কৌশল। ,বর্ষায় ঘরের মেঝেতে ভেজা ভেজা ভাব থাকা খুবই সাধারণ বিষয়। প্রথমেই প্রয়োজন মেঝে শুকনা রাখা। তা না হলে ঘর সহজেই নোংরা হতে পারে। এ জন্য মেঝেতে উপযুক্ত ম্যাট ব্যবহার করতে হবে। বাড়ির সামনের দরজায় ও প্রতিটি ঘরের সামনে সহজেই পরিষ্কার করা যায়, এমন ম্যাট রাখুন। ,বাথরুমের সামনেও রাখতে হবে ম্যাট। জানালা বা দরজা দিয়ে বর্ষার পানি ভেতরে ঢোকার আশঙ্কা থাকলে পুরোনো কাপড় মোটা করে ভাঁজ করে পেতে রাখা উচিত এবং প্রতিবার বৃষ্টি শেষে ভেজা জায়গাগুলো শুকনা করে মুছে নিতে হবে। ঘর মোছার পর অবশ্যই জোরে ফ্যান চালিয়ে দেওয়া উচিত। এতে ঘর তাড়াতাড়ি শুকাবে। ,বর্ষার সময় আলমারি, ওয়ার্ডরোবের মতো জায়গায় ভ্যাপসা গন্ধ হয়। এ থেকে বাঁচতে ন্যাপথলিন, রুম ফ্রেশনার ব্যবহার করতে হবে। অথবা লবঙ্গ, নিমপাতা একসঙ্গে হালকা ভেজে নিয়ে কাগজে মুড়ে আলমারির কোণে রাখা যায়। ভ্যাপসা গন্ধ দূর হবে। আলমারিতে পোকার উপদ্রব থাকলে আলমারির এক কোণে শুকনা মরিচ রাখতে হবে । ভালো শাড়ির সঙ্গে কাপড়ের পুঁটুলিতে মুড়ে কয়েকটি লবঙ্গ রাখুন। পোকামাকড় ঘেঁষবে না। ভেজা ভাব দূর করতে আলমারির ভেতর চকের ছোট টুকরা রাখুন।,বর্ষায় কাঠের আসবাবের বিশেয় যত্ন নেওয়া প্রয়োজন। আসবাব যাতে স্যাঁতসেঁতে না হয়ে যায়, এ জন্য শুকনা কাপড় দিয়ে নিয়মিত মুছতে হবে। ভেজা কাপড় দিয়ে কাঠের আসবাব মোছা উচিত নয়। ,বর্ষাকালের একটি প্রধান সমস্যা হচ্ছে জুতায় কাদা লেগে যাওয়া বা ভিজে যাওয়া। কাদা লাগলে প্রথমে ভেজা এবং পরে শুকনা কাপড় দিয়ে মুছতে হবে। আর যদি জুতা ভিজে যায়, তবে এর মধ্যে কাগজ বা টিস্যু পেপার ঢুকিয়ে রাখতে হবে, যা পানি শুষে নেবে। কিছু জুতা আবার ভিজে গেলে শক্ত হয়ে যায়। এ ক্ষেত্রে জুতায় মোম ঘষে কিছুটা সময় রেখে দিতে হবে। এরপর নরম সুতির কাপড় দিয়ে মুছে ফেলতে হবে। এতে জুতা নরম থাকবে। ,বর্ষাকালে লেদারের জুতা যদি পরতেই হয়, তবে জুতায় ওয়াটারপ্রুফ ক্রিম লাগাতে ভুলবেন না। আর বাড়ি ফিরে শুকনা কাপড় দিয়ে জুতা ও ব্যাগ অবশ্যই মুছে রাখা উচিত। চামড়ার ব্যাগ ভিজে গেলে রুম টেম্পারেচারে শুকিয়ে নেওয়া উচিত। এ ক্ষেত্র ইলেকট্রিক বা ব্লো ড্রায়ার ব্যবহার করা যেতে পারে। এতে চামড়ার তৈরি পণ্য নষ্ট হওয়ার আশঙ্কা বেশি। আবার অনেক সময় এই ঋতুতে লেদারের পণ্য ফাঙ্গাস দেখা দেয়। ফাঙ্গাস দূর করতে হালকা গরম পানিতে অ্যান্টিসেপটিক লোশন মিশিয়ে তাতে নরম কাপড় ডুবিয়ে ব্যাগ মুছে নিলেই ফাঙ্গাস দূর হবে।"
খোলামেলা রান্নাঘর ,"ওপেন কিচেন বা খোলা রান্নাঘর পরিচিতি পাচ্ছে এ দেশেও। তবে এ ধরনের রান্নাঘরের আছে কিছু নিয়মনীতি,রান্না করতে করতেই পরিবারকে সময় দেওয়া বা টেলিভিশন দেখার বিষয়টি আমাদের দেশে পরিচিত নয় বা ছোট শিশু থাকলে তার ওপর নজর রাখা। পাশ্চাত্যে এটি বেশ পরিচিত পন্থা। এ কারণে ওপেন কিচেন বা উন্মুক্ত রান্নাঘর পশ্চিমা দেশগুলোতে জনপ্রিয়। এটি সাধারণত খাবার ঘর বা বসার ঘর লাগোয়া হয়ে থাকে। ব্যস্ততার এ যুগে দুটি কাজ একসঙ্গে করতে পারাটা সময় বাঁচায় অনেকাংশেই। তবে এ ধরনের রান্নাঘরে সব রকম রান্না করা যাবে না। কারণ আমাদের দেশের মসলার গন্ধ। তবে সুযোগ পেলে অনেকেই এখন বাড়িতে দুটি রান্নাঘর করছেন। অন্দরে ভিন্নতা আসেই, সঙ্গে টুকটাক রান্নার কাজ করা যায়।,আমাদের দেশের প্রেক্ষাপটে ওপেন কিচেনের অন্যতম সমস্যা হলো খাবারের গন্ধ এবং ধোঁয়া নিয়ন্ত্রণ করা, জানান বাংলাদেশ প্রকৌশল বিশ্ববিদ্যালয়ের (বুয়েট) স্থাপত্য বিভাগের সহকারী অধ্যাপক স্থপতি তাসনীম তারিক। ওপেন কিচেনের ক্ষেত্রে সবচেয়ে গুরুত্বপূর্ণ হলো কিচেন হুড বা চিমনি। চিমনি সহজেই রান্নার ধোঁয়া-গন্ধ শুষে নিতে পারে। এতে অন্যান্য রুমগুলোতে রান্নার গন্ধ খুব একটা যায় না। তবে ওপেন কিচেন যেহেতু পশ্চিমা স্টাইল, তাই খুব কষা তেল-ঝোলের রান্না করা ঠিক হবে না। এতে পুরো বাড়ি গন্ধ আর তেলতেলে ভাব হয়ে যাবে।,আবার বাড়ি বা ফ্ল্যাট যদি বেশ বড় হয়, তবে দুটি রান্নাঘর করার পরামর্শ দেন স্থপতি তাসনীম। একটি খাবার ঘর বা বসার ঘরের সঙ্গে ওপেন কিচেন, অন্যটি সাধারণ রান্নাঘর। সাধারণ রান্নাঘরে তেল-ঝোলের বাঙালি রান্নাগুলো সেরে নিলে পুরো বাড়ি পরিষ্কার রাখা নিয়ে খুব একটা ঝামেলায় পড়তে হবে না। তবে দুটি রান্নাঘর রাখা অনেক ক্ষেত্রে সম্ভব না-ও হতে পারে। সে ক্ষেত্রে আরেকটি উপায় হতে পারে একটি অস্থায়ী গোটানো বা স্লাইডিং দরজা। রান্না করার সময় দরজা বন্ধ থাকল, শেষ হলে আবার খুলে দিলেন। এভাবে খুব সহজেই ওপেন কিচেন থাকা সত্ত্বেও বাড়ি পরিষ্কার ও গন্ধহীন রাখা সম্ভব।,ওপেন কিচেন তৈরি করা যদি একেবারেই সম্ভব না হয়ে থাকে, তারপরও আপনি ওপেন কিচেনের শখ পূরণ করতে চান। সে ক্ষেত্রে আপনার রান্নাঘর যদি মোটামুটি বড় হয়ে থাকে, তবে সকালের নাশতার পর্বটি রান্নাঘরেই সেরে ফেলার ব্যবস্থা করতে পারেন। বাড়ির সদস্যসংখ্যা যদি কম হয়, রান্নাঘরে ছোট একটা টেবিল অথবা কিচেন টপের সঙ্গে দু-তিনটি টুল রেখে দিলেন। সকালে আপনি পাউরুটি আর ডিমভাজি করতে করতে বাচ্চারাও নাশতা সেরে নিতে পারবে। এই ব্যবস্থায় আপনাকে অবশ্যই স্ট্যান্ড ফ্যান অথবা দেয়ালে ঝোলানো ফ্যানের ব্যবস্থা করতে হবে। তবে যেকোনো ধরনের রান্নাঘরেই একটা ফ্যান রাখার পরামর্শ দেন স্থপতি তাসনীম। এ ছাড়া সাধারণ আলোকসজ্জার বাইরে বিশেষ বিশেষ কাজ করার জায়গায় যেমন চুলার ওপর, কাটা এবং ধোয়ার জায়গায় ব্যবহার করতে বলেন স্পটলাইট।,ওপেন কিচেনে সবচেয়ে গুরুত্বপূর্ণ বিষয় হলো পরিষ্কার-পরিচ্ছন্নতা। যেহেতু বসার ঘর বা খাবার ঘর থেকে রান্নাঘর দেখা যায়, তাই কোনোভাবেই সিঙ্কে বাসন জমিয়ে রাখা যাবে না। কোনো কিছুই অপরিষ্কার রাখা যাবে না। মসলার পাত্র বা থালাবাসন রাখার শেলফগুলো যেন দৃষ্টিনন্দন হয়, সেদিকে রাখতে হবে খেয়াল, বলে জানান তিনি। রান্নাঘরে বাঁশের চিক বা ভার্টিক্যাল ব্লাইন্ড ব্যবহার করা যেতে পারে। একটু সবুজের ছোঁয়া আনতে লাকি ব্যাম্বু, মানি প্ল্যান্ট, স্নেক প্ল্যান্টজাতীয় গাছগুলো যেকোনো শেলফের কোনায় বা কিচেন টপে রেখে দিতে পারেন।"
চোখের আড়ালের ধুলা–ময়লা,"ঘরদোর পরিষ্কার-পরিচ্ছন্ন অনেকের ক্ষেত্রেই প্রতিদিনের রুটিন। অনেকে আবার নিয়মিত বিরতিতেও ঘর পরিষ্কারে হাত দেন। এরপরও লক্ষ করা যায় কিছু কিছু জায়গায় যেন ধুলা–ময়লা থেকেই যায়। আবার দেখা যায় এমন কিছু জায়গা বা জিনিস থাকে যা চট করে পরিষ্কার করার কথা মাথায় আসে না। বাড়ির এমনই কিছু জায়গা বা জিনিসের পরিষ্কার–পরিচ্ছন্ন করার কৌশল তুলে ধরা হলো। ,প্রথমেই তাকাতে হবে সুইচ বোর্ডের দিকে। কারণ, প্রায় সব বাড়িতেই দেখা যায় সুইচের মাথায় ধুলার পুরু স্তর। তা সে বসার ঘর হোক অথবা রান্নাঘর। কখনো কখনো রান্নাঘরের সুইচ বোর্ডের অবস্থা আরও করুণ। ধুলার সঙ্গে তেল চিটচিটে ভাব। সবার বাসাতেই সুইচ বোর্ডে কিছু অব্যবহৃত সুইচ থাকেই। সেগুলোতে ধুলা–ময়লা জমতে জমতে কালচে হয়ে যায়। এগুলো যে শুধু দেখতে খারাপ দেখায় তা না। এখান থেকে রোগজীবাণুও ছড়াতে পারে। তাই ঘরে পরিষ্কার–পরিচ্ছন্নতা শুরু করলে সুইচ বোর্ডের দিকে অবশ্যই বিশেষ খেয়াল রাখা উচিত। ,সুইচ পরিষ্কার করার জন্য নরম কাপড় বা পেপার টাওয়েল এবং ক্লিনার স্প্রে ব্যবহার করাই ভালো। এবং সরাসরি সুইচে তরল ক্লিনার স্প্রে না করে কাপড় বা পেপার টাওয়েলে স্প্রে করে সুইচ এবং বোর্ড পরিষ্কার করতে হবে। মনে রাখতে হবে কখনোই পানি ব্যবহার করা যাবে না। সবশেষে এক টুকরা শুকনা কাপড় দিয়ে সুইচ বোর্ডটি মুছে নেওয়া উচিত। ,বাড়িতে ছোট বাচ্চাদের নানা ধরনের খেলনা ছড়িয়ে–ছিটিয়ে থাকে ঘরের চারপাশে। এর মাঝে কিছু কিছু খেলনা পরিষ্কার করা বেশ সহজ। কিন্তু কাপড়ের খেলনা বিশেষ করে সফট টয়গুলো পরিষ্কার রাখা বেশ কঠিন। আর দেখা যায় এ জাতীয় খেলনাই বাচ্চাদের বেশি প্রিয়, এমনকি বড়দেরও। কিছুদিন বাইরে থাকলেই সফট টয়গুলো ময়লা হয়ে যায়। পাশাপাশি তখন এগুলো হয়ে ওঠে জীবাণুর আখড়া। খোলা অবস্থায় থাকলে যেকোনো খেলনাই কিছুদিন পরপর পরিষ্কার করা উচিত। আর সফট টয় হলে তো কথাই নেই। প্রয়োজনে মাসে একবার এগুলো পরিষ্কার করা উচিত। তবে খেয়াল রাখার বিষয় হচ্ছে, পরিষ্কার করার আগে সফট টয়ের গায়ের ট্যাগটি ভালোভাবে দেখে নেওয়া উচিত। যদি ওয়াশেবল হয় তাহলে কিছুটা ডিটারজেন্টে কিছুক্ষণ ভিজিয়ে রেখে নরম ব্রাশ দিয়ে ঘষে সহজেই পরিষ্কার করা যাবে। ,এরপর রোদে শুকিয়ে নিলেই হয়ে গেল। আর যেসব সফট টয় পানিতে ধোয়া বারণ বা ড্রাই ক্লিন করতে বলা হয়েছে, সেগুলো লন্ড্রিতে দিয়ে পরিষ্কার করিয়ে আনা যেতে পারে। যদি কেউ ঘরেই ড্রাই ক্লিন করতে চান, তাহলে খেলনাটি একটি বড় ব্যাগে ভরে কিছুটা বেকিং সোডা দিয়ে ব্যাগটি ভালো করে ঝাঁকিয়ে নিতে হবে। এরপর খেলনাটি বের করে ভ্যাকুয়ম ক্লিনারের ব্রাশ দিয়েও পরিষ্কার করা যাবে। ভ্যাকুয়ম ক্লিনার না থাকলে সাধারণ দাঁত মাজার ব্রাশ বা অন্য যেকোনো ধরনের ব্রাশ দিয়েও পরিষ্কার করা যাবে। এরপর শুকনা কাপড় দিয়ে মুছে নিতে হবে। ,বাসার মেঝে প্রায় প্রতিদিনই পরিষ্কার করা হয়। কিন্তু সোফার পেছন অথবা খাটের নিচের অংশ থেকে যায় এর বাইরে। তাই কয়েক দিন যেতে না যেতেই এই জায়গাগুলোতে পুরু ময়লার স্তর দেখা যায়। ঘরের যেকোনো কোনা পরিষ্কার করার জন্য ভ্যাকুয়াম ক্লিনারই সবচেয়ে উপযোগী। ,এতে খুব সহজে ঘরের আলগা ধুলা পরিষ্কার হয়ে যায়। কিন্তু যদি ভ্যাকুয়ম ক্লিনার না থাকে, তবে একটি পাত্রে কিছু পরিমাণ ডিটারজেন্ট মিশিয়ে, লম্বা হ্যান্ডেলযুক্ত মপ দিয়ে খাটের তলা বা সোফার পেছনে মুছে ফেলুন। একবারে পরিষ্কার না করা গেলে দুই বা তিনবার মুছতে হবে।,আয়নায় দাগ পড়ে যাওয়া খুবই সাধারণ ঘটনা। এই দাগ দূর করার সঠিক কৌশল না জানায়, দাগযুক্ত আয়নার সামনে দাঁড়াতে হয় বারবার। এর জন্য প্রথমে একটি স্প্রে বোতলে হালকা গরম পানি এবং কয়েক ফোঁটা তরল সাবান নিয়ে ভালোভাবে ঝাঁকিয়ে নিয়ে। আয়নায় স্প্রে করতে হবে। এরপর পরিষ্কার শুকনা সুতির কাপড়, পেপার টাওয়েল অথবা খবরের কাগজ দিয়ে আয়না ভালোভাবে মুছে নিলেই দূর হবে দাগ।,ঘর পরিষ্কার করার সময় তালিকায় ফ্যান থাকলেও টিউব লাইটের কথা আমরা প্রায় ভুলেই যাই। টিউবলাইটেও দীর্ঘদিন ধুলা জমতে থাকলে আলোর পরিমাণ কমে আসে। এ ক্ষেত্রেও একটি মগ বা স্প্রে বোতলে পানি এবং অল্প পরিমাণে তরল সাবান মেশান। হালকা করে টিউবলাইটের ওপর স্প্রে করে শুকনা সুতির কাপড় বা পেপার টাওয়েল দিয়ে মুছে নিতে হবে। ময়লা বেশি থাকলে কয়েকবার হালকা করে মুছতে হবে।"
"
করোনাকালে যেমন অন্দর","করোনাকালে স্বাস্থ্য ও মন—এই দুই বিষয় আমাদের নতুন করে ভাবিয়েছে। ভালো থাকতে মানতে হচ্ছে নতুন নতুন পন্থা। যে ঘরে থাকছি, সে ঘরের পরিবেশ ও সজ্জা স্বাস্থ্য–মনের ওপর ফেলে গাঢ় প্রভাব,দিন কাটত কোণের ঘরে দেয়াল দিয়ে ঘেরা,কাছের দিকে সর্বদা মুখ ফেরা,তাই সুদূরের পিপাসাতে অতৃপ্ত মন তপ্ত ছিল,বিশ্বকবি রবীন্দ্রনাথ ঠাকুরের ‘আকাশ’ কবিতার এই তিনটি চরণের সঙ্গে অনেকটাই মিলে যায় আমদের এখনকার দিনকাল। বাইরের ছুটে চলা জীবনের গতি কমে এখন অনেকটাই ঘরকুনো আমরা। তাই তো সুদূরের পিপাসা থাকলেও অতৃপ্ত মন নিয়ে বেশির ভাগ সময় অন্দরের মধ্যেই বসবাস।,তাই তো গৃহের ভূষণে আলাদা কিছু যোগ–বিয়োগ করে বদলে ফেলা যায় ঘরে থাকা আগের আসবাব। আবার যুক্ত করা যায় প্রয়োজনীয় নতুন কিছু সরঞ্জাম। পরিবর্তনশীল এ সময়ের সঙ্গে মিল রেখে অন্দরসজ্জার সামান্য অদলবদলই নিয়ে আসবে প্রশান্তি আর স্বস্তি।,করোনাকালে আমরা নতুন করে বুঝতে পেরেছি সুস্থ মন ও শরীরের জন্য পর্যাপ্ত আলো–বাতাস কতটুকু প্রয়োজন। ঘরে থাকা আসবাব নিজে নিজেই একটু বিন্যাস করে নেওয়া যায়। খেয়াল করে দরজা ও জানালার সামনে অবশ্যই খালি জায়গা রাখতে হবে, যেন আলো–বাতাস বন্ধ না হয়ে যায়। ঘর ঠান্ডা রাখতে ক্রস ভ্যান্টিলেশনকে গুরুত্ব দিয়েছেন ডিজাইন কোড ইন্টেরিয়রের পরামর্শক ও প্রধান নকশাবিদ আবদুল্লাহ আল মিরাজ। তাঁর পরামর্শ, ঘরে বাতাস এক দরজা-জানালা থেকে ঢুকে যেন অন্য দরজা-জানালা দিয়ে বেরিয়ে যায়। এতে ঘরের গরম বাতাস দূর হবে। এ ছাড়া জানালার সামনে উঁচু আসবাব সরিয়ে মাঝারি বা ছোট আকারের আসবাব রাখুন। এভাবে ঘরের আসবাব সাজালেই দীর্ঘ সময় স্বাচ্ছন্দ্যে ঘরে থাকা যাবে।,ঘরে বসে অফিস করা আমাদের জন্য একেবারেই নতুন একটি ধারণা। অভ্যস্ত হয়েও যেন অভ্যস্ত হয়ে ওঠা হচ্ছে না। সে ক্ষেত্রে ঘরের রিডিং কর্নার বা বই পড়ার স্থানে টেবিল বসিয়ে দিব্যি কাজ করতে পারেন। চারপাশে কিছু গাছ রাখলে মন থাকবে প্রফুল্ল। কিন্তু ঘরে এমন স্থান না থাকলে শোয়ার ঘরেই অফিসের জন্য একটি জায়গা করে নেওয়ার পরামর্শ দেন নকশাবিদ আবদুল্লাহ আল মিরাজ।,বারান্দায় দোল খেয়ে মন ভালো করার জন্য বসিয়ে নিতে পারেন ছোট বা মাঝারি দোলনা। ঘর ছোট হলে রয়েছে বিকল্প ব্যবস্থা, রাখতে পারেন দোল দেওয়া ছোট চেয়ার। বারান্দায় গাছ থাকলে সেটার পাশে মেঝেতে একটু বসায় আয়োজনও মন্দ নয়। বিকেলের চা আর গল্পের বইয়ের সঙ্গে কাজের ফাঁকে হয়ে যাবে একটু বিশ্রাম।,সুস্থ থাকতে শুধু ঘরে থাকলেই চলবে না, হালকা ব্যায়াম আর হাঁটাহাঁটি খুবই গুরুত্বপূর্ণ। ঘরের মধ্যে বা বারান্দায় কিছুটা জায়গা বের করতে হবে এ কাজের জন্য। যদি ট্রেডমিল বা সাইক্লিং করার ব্যবস্থা থাকে, তবে তো কথাই নেই। যদি সকাল সকাল ইয়োগার অভ্যাস থাকে, তবে বারান্দার থেকে ঘরে ভালো স্থান আর হবে না।,করোনার সময় ঘরের আসবাবের পাশাপাশি অন্দরে অন্যান্য উপকরণেও দিতে হবে সজাগ দৃষ্টি। পর্দা, কুশন, পাপোশ, চাদর, টেবিল ক্লথ, টেবিল রানার—এসব হতে হবে সুতি, লিনেন বা এই রকম কাপড়, যা সহজে ধোয়া যায়। কারণ, এ সময়ে যতটা সম্ভব পরিষ্কার ও ধুলাবালুমুক্ত থাকার ব্যবস্থা করতে হবে।,বেশি বেশি গাছ লাগালে মন থাকবে ফুরফুরে। এ ছাড়া গাছের সতেজ ফল বা সবজি শরীরের জন্যও উপকারী। চাইলেই রান্নাঘরে বা বারান্দায় ছোট গাছ–বাগানের আয়োজন করা যায়।"
বর্ষাকালে আসবাব,"বর্ষার প্রকৃতির সঙ্গে উদাস হয়ে যাওয়া মনের কাহিনি এ দেশের শিশুরাও বোঝে।তবে বৃষ্টির সান্নিধ্য যখন ঘরের ভেতরেও প্রভাব ফেলে, বাস্তবতায় চলে আসে মন। খোলা বারান্দা কিংবা জানালার পাশে থাকা আসবাব ভিজে যেতে পারে বৃষ্টির ছাটে।,সকালে রোদ দেখে বেরোলেন বাসা থেকে, কিন্তু বাসায় ফেরার আগেই হয়ে গেল একপশলা বৃষ্টি। এমন ঘটনা নেহাত কম ঘটে না, কিংবা কর্মস্থলের এলাকায় পথঘাট রইল শুকনা খটখটে, এদিকে ‘বর্ষাস্নাত’ হয়ে পড়ল বাসার শখের আসবাব।,বাসায় কেউ থাকলেও তিনি যে বৃষ্টি এলেই ঝটপট ঘরের সব জানালা আটকে দেবেন, আবার বৃষ্টি থামলে সব জানালা খুলে দেবেন—এমনটা সব সময় সম্ভব না-ও হতে পারে। তিনি বৃষ্টি শুরুর মুহূর্তেই হয়তো ঢুকেছেন গোসলখানায়, বেরিয়ে এসে আসবাব বাঁচানোর কাজটি শুরু করার আগেই আসবাবের অর্ধেকটা ভিজে একশা। তা ছাড়া এমন কষ্টকর দায়িত্ব কোনো একজনের ঘাড়ে ফেলে রাখাটাও খুব দায়িত্বশীল আচরণ নয়। কী ব্যবস্থা নিলে তবে প্রাণভরে বৃষ্টিও উপভোগ করা যাবে, আবার আসবাবও থাকবে ঠিকঠাক? ঢাকার গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক তাসমিয়া জান্নাত দিলেন সেই পরামর্শ।,বর্ষার শুরুতেই বাড়ির আসবাবের বিন্যাস খানিক অদলবদল করে নেওয়া ভালো। তাতে পুরো বর্ষায় আসবাব নিয়ে কম ঝক্কিতে পড়বেন। তাসমিয়া জান্নাত জানালেন, কাঠ কিংবা প্রক্রিয়াজাত কাঠ (প্রসেসড উড) দুটিই পানিতে ক্ষতিগ্রস্ত হয়। প্রক্রিয়াজাত কাঠের আসবাব বরং কাঠের চেয়েও বেশি সংবেদনশীল। তাই আসবাব জানালা থেকে নিরাপদ দূরত্বে সরিয়ে সাজিয়ে ফেলুন অবশ্যই। বক্সজাতীয় আসবাবের নিচে অস্থায়ী উঁচু পায়া করে নিতে পারেন, যাতে ভেজা মেঝের আর্দ্রতায় আসবাবের ক্ষতি হয় না। এ সময় আসবাব মুছতে ভেজা কাপড় বা ভেজা ব্রাশ ব্যবহার করা ঠিক নয়। ভেজা হাতে আসবাব স্পর্শ করা থেকেও বিরত থাকুন।,l বৃষ্টি না থাকলেও বর্ষাকালে বাতাসের ভেজা ভাব অনুভব করা যায় সহজেই। বিছানার চাদর, সোফার কাভার ভেজা ভেজা লাগে অনেক সময়। তাই ঘরে ডিহিউমিডিফায়ার ব্যবহার করতে পারেন।,l বৃষ্টি আপনার-আমার খেয়ালে থামবে না। তবে চাইলে ঘরের ভেতরে আসা বৃষ্টির ছাট একটু হলেও কমানো সম্ভব। জানালায় এমনভাবে কাপড়ের স্তর করে দিন (উঁচু থেকে), যাতে বৃষ্টির ছাট বাধা পায় তাতে। বৃষ্টিতে কাপড়ের স্তরটা ভিজবে, কিন্তু ভেতরের আসবাব অনেকাংশে রক্ষা পাবে।"
ঝকঝকে রান্নাঘর,"রান্নাঘরের যত্ন নেওয়া উচিত প্রতিদিনই। ছোট ছোট কাজগুলোকে অবহেলা না করলে বড় সমস্যা হয়ে দাঁড়াবে না।,দাগ, ময়লা, গন্ধ আর তেলচিটচিটে ভাব—রান্নাঘরে এ সব কটি সমস্যাই একসঙ্গে খুঁজে পাওয়া যায়। ছোট হোক বা বড়, রান্নার এই জায়গা বাড়ির গুরুত্বপূর্ণ অংশ। কিন্তু এখানেই দাগ আর ময়লা বেশি বেশি বাসা বাঁধে। লকডাউন চলাকালে বাইরের কাজ অনেকটাই কমে গেছে। রসুইঘরকে চকচকে আর ঝকঝকে করতে এই বাড়তি সময়কেই কাজে লাগিয়ে ফেলুন।,রান্নার সময় তেল, মসলা বা খাবারের দ্রব্য চুলায় পড়া স্বাভাবিক। চুলা পরিষ্কারের জন্য তরল সাবানই প্রথম ভরসা। চুলা হালকা করে না মুছে এর বিভিন্ন অংশ সাবান ও গরম পানিতে ভিজিয়ে রাখুন এক ঘণ্টা। এবার ফোমের মাজুনি দিয়ে পরিষ্কার করলে অনেক দিনের তেল-ময়লাও পরিষ্কার হবে। কাপড় দিয়ে মুছে বাতাসে রেখে শুকিয়ে নিতে হবে। চুলার চারপাশ পরিষ্কার করা সবচেয়ে কঠিন কাজ। সাবান–পানি দিয়ে চুলার পাশ ও নিচের অংশ কিছু সময় ভিজিয়ে রাখুন। এতে ময়লা ও তেল নরম হয়। নরম ব্রাশ দিয়ে ঘষে ঘষে সময় নিয়ে পরিষ্কার করুন। চুল্লির মধ্যকার ছিদ্রগুলো পরিষ্কার করতে আলপিনের সাহায্য নিতে পারেন। এতে ছিদ্রগুলোর মুখ খুলে যাবে, আগুনের তাপ সঠিকভাবে পাওয়া যাবে।,খাবার ও কাঁচা সবজির অংশ পাইপে আটকে যায়। গভর্নমেন্ট কলেজ অব হিউম্যান সায়েন্সের (সাবেক গার্হস্থ্য অর্থনীতি কলেজ) সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক তাসমিয়া জান্নাতের পরামর্শ পাম্পার ব্যবহারের। তবে পাম্পার না থাকলে পানির কল ছেড়ে দুই হাতের তালু দিয়ে পানি নামার মুখে জোরে চাপ দিতে হবে। এতে পাইপ অনেকটাই পরিষ্কার হয়। এ ছাড়া সহজ আরেকটি উপায় হলো সারা রাত পাইপের মুখে বেশি করে হারপিক ঢেলে রাখা। সকালে হালকা গরম পানি দিলে তেল–চর্বি কেটে যায়। সিঙ্কের মধ্যে ও পাশে সাবানের সঙ্গে সামান্য বেকিং সোডা বা ভিনেগার ও লেবুর রস ব্যবহার করতে পারেন। অথবা সিঙ্কের জন্য বিশেষ পরিষ্কারকও ব্যবহার করা যায়।,মেঝে ও দেয়াল পরিষ্কারের সাধারণ নিয়ম হলো সাবান ও গরম পানি। রান্নাঘর পরিষ্কারে ভিনেগার ও লেবুর রস ব্যবহার করতে পারেন। এতে তেলচিটচিটে ভাব কমবে বলে জানালেন সহকারী অধ্যাপক তাসমিয়া জান্নাত। টুথপেস্ট দাগের ওপর দিয়ে ব্রাশে ঘষে দাগ তুলতে পারেন। হারপিক ও টাইলসে ব্যবহারের জন্য বিশেষ পরিষ্কারক উপকারী। ব্লিচিং পাউডার ও এর তিন গুণ বেশি বেকিং সোডা মিশিয়ে বানিয়ে নিতে পারেন পরিষ্কারক। দাগে লাগিয়ে ঘষে দাগ তোলা যাবে। তবে অবশ্যই ব্রাশ ব্যবহার করা উচিত।,রান্নাবিদ সিতারা ফেরদৌস বললেন, হাঁড়ি–পাতিল ও কাচের পাত্র সম্পূর্ণভাবে পরিষ্কার করে তবেই তুলে রাখুন। দাগ, তেল ও গন্ধ কমাতে সাবানের সঙ্গে সামান্য ভিনেগার ও লেবুর রস মিশিয়ে নিতে পারেন। ভালো উপকার পাওয়া যাবে।,প্রথমে একটি বাটিতে দুই টেবিল চামচ ডিটারজেন্ট পাউডার, দুই টেবিল চামচ ভিনেগার, একটি লেবুর রস ও এক কাপ পানি একসঙ্গে মিশিয়ে একটি স্প্রে বোতলে ঢেলে নিন। এবার ওই স্প্রে দিয়ে ফ্যানের পাখাগুলো স্প্রে করে দুই মিনিট অপেক্ষা করুন। দুই মিনিট পর ঘষে ঘষে পরিষ্কার করুন। এ ছাড়া বিশেষ ফোমজাতীয় পরিষ্কারক ব্যবহারে অল্প সময়ে দীর্ঘদিনের জমা ময়লাও পরিষ্কার হবে।"
"অরণ্যের আড়ালে, সবুজ সমারোহে","বারান্দায় বা ঘরে গাছ রাখার মধ্য দিয়ে তৈরি করা যায় খানিকটা আড়াল। সঙ্গে সবুজের সমারোহ তো থাকবেই।,একটা বারান্দা। সবুজ বারান্দা। আয়েশি দুপুরে পা ছড়িয়ে বসে বই পড়ার বারান্দা। কিংবা মেঘলা বিকেলে চায়ের কাপ হাতে বসবার বারান্দা। বাতাসের ছন্দে দুলছে সবুজ লতারা। ঝোলানো উইন্ড চাইমেও লাগছে হাওয়ার দোলা। রং আর মিষ্টি শব্দে আবেশিত প্রহর যাপন। এই যান্ত্রিক নগরেই। স্বপ্নময় খানিকটা মুহূর্ত এলই না হয়।,যান্ত্রিক শহরে বাস করলেও অন্দরকে সবুজ করে তুলতে চাই আমরা। আমরা সবুজ ভালোবাসি। একান্ত সময়ে আবার ভালোবাসি অন্দরের আড়াল-আবডাল। সারা দিনের কাজ সেরে হয়তো ঘরের পর্দা সরিয়ে আয়েশি ভঙ্গিতে বসেছেন, পাশের বাড়ির প্রতিবেশীও তাঁর বারান্দায় তখন। আপনার ঘরের ভেতর কী হচ্ছে, সেটা তাঁর দৃষ্টিতে পড়তেই পারে। বিশেষ করে লাগোয়া বাড়ির শহরে এটা প্রতিদিনের ঘটনা। অস্বস্তি বোধ করতেই পারেন। হয়তো আপনি এই দৃষ্টি থেকে আড়াল চান, কিংবা আড়াল চান পাশের বাড়ির দৃশ্য থেকে। তাই টেনে দিলেন পর্দা। কিন্তু হাওয়া চলাচল আটকে যাওয়ায় গরমে আপনার আয়েশি সময়ের ‘বারোটা’ বেজে যেতে পারে ভরসন্ধ্যাতেই।,প্রশান্তির এমন বিপর্যয় এড়াতে পারেন আপনি, অরণ্যের আড়াল নিয়ে। বারান্দাজুড়ে লম্বালম্বিভাবে ছড়িয়ে দিন সবুজ লতা। লতার পর্দায় আপনি থাকবেন আড়ালে। বারান্দার দৈর্ঘ্য বরাবর লম্বা একটা নল (স্ট্যান্ড) আড়াআড়িভাবে লাগিয়ে নিতে পারেন দেয়াল থেকে। সেই নলে ঝুলিয়ে দিন গুচ্ছ গুচ্ছ লতা। নলের পরিবর্তে শক্তপোক্ত দড়িতেও কাজ চলবে। বারান্দার গ্রিলেও বেশ কিছু গাছ ঝুলিয়ে দিতে পারেন, এগুলো লতানোও হতে পারে, হতে পারে অন্য কিছুও। সব মিলিয়ে আপনার ঘরটা আড়াল হলেই হলো। লতারাজির জগতে বসে বই পড়া, চা পানের মধুর সময়ও পাবেন খানিক আবডাল।,জানালার পর্দার ফাঁকে ফাঁকে লতানো গাছ ঝুলিয়ে দিতে পারেন। অন্য রকম দেখাবে।,অন্দরে রাখা লতানো গাছ যেমন বেয়ে উঠতে পারে সোজা লাঠিতে, তেমনি পারে ভিন্নতর আকৃতির কোনো কিছুতেও। ত্রিভুজ, চতুর্ভুজ কিংবা প্রায় বৃত্তাকারে যদি বাইতে দেওয়া যায় অন্দরের লতারাজিকে—দারুণ দেখায়। এমন একাধিক ভিন্নতার সম্মিলন অন্দরে আনতে পারে নতুন মাত্রা।,হয়তো বসার ঘর আর খাবার ঘরের মধ্যে পর্দার আড়াল আছে আপনার অন্দরে, এর কাছাকাছি জায়গায় রাখা লতানো গাছের লতাগুলোকেই যোগ করতে পারেন অন্দরের বৈচিত্র্যে। পর্দাটির রঙের কাপড়ের চিকন দড়ি তৈরি করে নিন, যার নিচের অংশে থাকবে একটা ‘লুপ’। এই লুপে আটকে থাকবে গাছের লতা। তবে কোমলমতি লতাগুলোকে আঁটসাঁট করে বাঁধবেন না (একই পদ্ধতিতে বারান্দাতেও স্ট্যান্ড, নল বা টাঙানো দড়ি থেকে লতা ঝোলানো যায়)। পর্দা ঝোলানোর স্ট্যান্ডের সঙ্গে আটকে নিন এই দড়ি। আর পর্দাটি যদি কেবল গুটিয়েই রাখা হয়, তাহলে এই স্ট্যান্ড থেকে সুন্দর, ছোট্ট টব ঝুলিয়ে দিতে পারেন, রাখতে পারেন ছোট্ট উদ্ভিদ, যেগুলোতে পানির প্রয়োজন হয় খুব কম (অন্দরের মধ্যে রাখা এসব টবে বেশি পানি দেওয়ার প্রয়োজন হলে মাটি চুঁইয়ে পানি মেঝেতে পড়ার আশঙ্কা থাকে)।,কিনতে তো পাবেনই, তবে ছোট ছোট টব তৈরিও করতে পারেন নিজেই। শ্যাম্পু কিংবা কোমল পানীয়র বোতল, আইসক্রিমের বাক্স, তেলের ক্যান—এমন নানা পাত্রই কেটে নিতে পারেন লম্বালম্বি কিংবা আড়াআড়িভাবে। পানি নির্গমনের জন্য ছিদ্র করে নিন নিচের দিকে; ছিদ্র করুন ওপরের দিকেও, যাতে একটু শক্ত দড়ি দিয়ে ঝুলিয়ে দিতে পারেন এই ‘টব’। শিকাজাতীয় কিছু দিয়ে ঝুলিয়ে দিতে পারলে অবশ্য ওপরের দিকে ছিদ্র না করলেও চলে।"
ছোট্টমণির ঘরটিতে,"বাইরে চলছে লকডাউন। বাড়িতেই তাই কাটাতে হচ্ছে সময়। একটু একঘেয়ে লাগাটাই তো স্বাভাবিক। তবে সবচেয়ে বেশি কষ্ট হচ্ছে বাসার ছোট্ট সদস্যটির। না পারছে বাইরে বের হতে, না কেউ আসছে তাদের সঙ্গে খেলতে। এই ঘরবন্দী সময়ে ঘরটাকেই যদি তাদের মনের মতো করে সাজিয়ে দেওয়া যায়, তাহলে কিন্তু বেশ হয়।,শিশুর নিজের কক্ষটি তাদের মনোবিকাশে খুবই গুরুত্বপূর্ণ, এমনটাই বলে জানালেন বাংলাদেশ প্রকৌশল বিশ্ববিদ্যালয়ের (বুয়েট) স্থাপত্য বিভাগের সহকারী অধ্যাপক তাসনীম তারিক। শিশুর ঘরের অন্দরসজ্জা কেমন হবে, সে সম্পর্কে গুরুত্বপূর্ণ পরামর্শ দেন স্থপতি তাসনীম তারিক। শিশুদের স্বনির্ভর হিসেবে বেড়ে ওঠার ক্ষেত্রে তাদের নিজস্ব ঘর থাকা খুবই জরুরি। বাচ্চাদের প্রয়োজনীয় সব জিনিস যাতে তাদের নিজেদের ঘরেই রাখা যায়, সেদিকেও দৃষ্টি দেওয়া জরুরি।,শিশুর ঘরের ক্ষেত্রে যত বেশি মেঝে খালি রাখা যায়, ততই ভালো। ছোটদের ঘরের আসবাবপত্র একটি বা খুব বেশি হলে দুটি দেয়াল লাগোয়া করে বানানো ভালো। তাতে কম জায়গায় কাজ হয়ে যাবে আর মেঝেতেও জায়গা থাকবে খেলার। বাচ্চাদের ঘরে স্টোরেজের জায়গা খুবই গুরুত্বপূর্ণ। তাই যত সম্ভব স্টোরেজ রাখুন। এ ক্ষেত্রে শুধু আলমারি, পড়ার টেবিল—এসব ছাড়াও বুদ্ধি খাটিয়ে বসার জায়গা, সিলিং, এমনকি বাঙ্ক বেডের সিঁড়িকেও স্টোরেজ হিসেবে ব্যবহার করতে পারবেন।,বাচ্চাদের ঘরে বাঁশ বা বেতের ঝুড়ি ইত্যাদি ব্যবহার করুন, খেলনা ইত্যাদি রাখার জন্য। যেগুলো পরবর্তীকালে অন্য কাজে ব্যবহার করা যাবে। ঘরের মেঝেতে কার্পেটের ব্যবহার বাচ্চাদের ঘরের ক্ষেত্রে খুবই গুরুত্বপূর্ণ। কার্পেট পাতা থাকলে যেকোনো সময় বাচ্চারা মেঝেতে খেলাধুলা, পড়াশোনা করতে পারবে। পড়ে গেলেও ব্যথা কম পাবে।,শিশুর ঘরের অন্দরসজ্জায় শিশুর পছন্দ এবং প্রয়োজনই সবচেয়ে গুরুত্বপূর্ণ। দেয়ালের রঙের ক্ষেত্রে ছেলেদের জন্য নীল আর মেয়েদের জন্য গোলাপি—এ ধারণা থেকে বেরিয়ে এসে শিশুর পছন্দের রঙে রাঙিয়ে নিন ঘর। অথবা পছন্দের কোনো কার্টুনের থিমে সাজাতে পারেন দেয়াল। ঘরে কার্টুন মোটিফের পর্দা ব্যবহার করতে পারেন। এ ছাড়া ঘরের কোনো একটি কোণ বা দেয়ালে বড় একটি বোর্ড ঝুলিয়ে দিতে পারেন, তার আঁকা ছবি বা প্রিয় কোনো মুহূর্তের ছবি আটকিয়ে রাখতে পারেন।,বাচ্চা কিন্তু একদিন বড় হবে—এ কথা মাথায় রেখে তারপরই শিশুর ঘর সাজানো শুরু করুন। ধরুন, অস্থায়ী ওয়াল স্টিকার লাগালেন, অথবা আপনার সন্তানের প্রিয় কার্টুন চরিত্রের ছবিওয়ালা বিছানার চাদর, বালিশের কভার, গায়ের চাদর—এসব রাখতে পারেন। এমন কোনো স্থায়ী অন্দরসজ্জা করাবেন না ঘরে, যেটা আর বদলানো না যায়। ঘরে জায়গা থাকলে একটা পড়ার টেবিল বা ওয়াল কেবিনেট তৈরি করিয়ে রাখতে পারেন, যেটি বড় হয়ে তার কাজে লাগবে।"
রুচিসম্মত বাথরুম,"পুরো বাড়ি সাজানো-গোছানো। কারণ, সময় পেলেই আমরা ঘর পরিষ্কার করতে কিংবা সাজাতে ব্যস্ত হয়ে পড়ি। কিন্তু বাড়ির যে ঘরটিতে আমরা নিজের সঙ্গে একান্তে সময় কাটাই, তার দিকে নজরই দেওয়া হয় না! বলা হচ্ছে বাথরুমের কথা। বাথরুমের মাধ্যমেও একজন মানুষের নান্দনিক রুচির প্রকাশ পেতে পারে। অথচ একান্ত এই জায়গাটি সাজানোর সময় সে কথা মাথায় রাখেন না অনেকেই। বাড়ির এই গুরুত্বপূর্ণ অংশটিরও প্রয়োজন সঠিক সাজ। আর উৎসবের সময় হলে তো কথাই নেই। কারণ, উৎসব আয়োজনে বাড়িতে আত্মীয়স্বজন, বন্ধুবান্ধবদের আসা–যাওয়া বেশিই থাকে। ,বাড়ির ডাইনিং, ড্রয়িং, বেডরুম, কিচেনের মতো বাথরুমেরও তো একটা নিজস্ব চরিত্র রয়েছে। ফলে বাথরুমের রং, টাইলস এবং বেসিনের ধরনেরও রুচির পরিচয় পাওয়া যায়। এ ক্ষেত্রে কী করা যায়? প্রথমেই যেটা করা উচিত—নিজে সাজানোর চেয়ে ভালো একজন ইন্টিরিয়র ডিজাইনারের সঙ্গে কথা বলে নেওয়া। তিনি যথেষ্ট স্থান বাঁচিয়ে বাথরুমটি সাজিয়ে দিতে পারবেন। এরপরও কিছু বিষয় আপনাকে মাথায় রাখতেই হবে। ,* বাথরুমে তিনটি গুরুত্বপূর্ণ জিনিস হলো বেসিন, কমোড ও শাওয়ার। খরচ কমাতে এই তিনটিকে রাখুন এক লাইনে। এতে প্লাাম্বিংয়ের খরচ কমবে। ,* বেসিন রাখুন দরজার কাছাকাছি, কারণ বাথরুমে ঢুকতে এবং বেরনোর আগে এটা আপনার কাজে লাগবেই।,* বড়মাপের একটা আয়না রাখুন। এটি ছোট বাথরুমকেও কিছুটা বড় দেখাবে।,* উজ্জ্বল আলো যেন বাথরুমে থাকে। এতে ঘরটা বড় দেখাবে।,* সঠিক স্থানে লাইট লাগাতে হবে। বেশির ভাগ ক্ষেত্রেই দেখা যায়, আয়নার ঠিক উপরেই একটা বাল্ব লাগানো থাকে। এতে চোখ, নাক ও গালের নিচে ছায়া পড়ে। তাই আয়নার জন্য বেস্ট অপশন টাস্ক লাইটিং।,* আয়নার পাশে বা বেসিনের নিচে ক্যাবিনেট রাখতে পারেন। এই ক্যাবিনেট টপে রাখতে পারেন শেভিং কিট বা প্রসাধনী।,* বেসিনের আকার, আয়তন, রঙেও নতুনত্ব আনতে পারেন।,* দরজা থেকে দূরে রাখুন টয়লেট এবং শাওয়ার এরিয়া। বাথরুমের দরজা খুললেই কমোডটা যেন নজরে না আসে, সেদিকে খেয়াল রাখুন।,* টয়লেট এরিয়ার উপরের দেয়ালে গিজার ফিট করে নিন।,* শাওয়ার এরিয়া অন্তত ইঞ্চিখানেক সিমেন্ট দিয়ে বাথরুম ফ্লোর গার্ড করে নিন। এতে গোসলের পানি এই এলাকার বাইরে যেতে পারবে না।,* বাথরুম বড় হলে বাথটাব রাখতে পারেন। লাগাতে পারেন কাচের শাওয়ার কিউবিকলও। এতে গোসলের পানি বাইরে ছিটকে আসবে না।,* লাগতে পারেন শাওয়ার কার্টেন। এতে বাথরুমে নানা রঙের ছোঁয়া আনবে।,* শাওয়ার এরিয়ায় সাবান-শ্যাম্পু-তেল রাখার জন্য একটা তাক থাকা প্রয়োজন।,* সুন্দর একটা টাওয়েল রড লাগন। এই রড দরজার গায়েও লাগাতে পারেন।,* যেহেতু সব কটি পাশাপাশি রাখা, তাই অন্য দেওয়ালটা কিন্তু ফাঁকা। এখানে একটি ক্যাবিনেট লাগিয়ে নিতে পারেন। তাতে থাকবে পোশাক, টয়লেট্রিজ ইত্যাদি।,* ফ্লোর ও দেয়ালে অ্যান্টি-স্কিড সিরামিক টাইলস ব্যবহার করলে সহজে পরিষ্কার করা যাবে, পিচ্ছিলও হবে না।,* বাথরুমকে সুন্দর দেখাতে ব্যবহার করুন রঙিন টাইলস। নীল ও সবুজ রং মন ভালো রাখবে। হালকা ও গাঢ় রঙের টাইলস মিশিয়ে লাগান।,* বাথরুমে একটা এগজস্ট ফ্যান অবশ্যই রাখবেন। কারণ, বাতাস চলাচল করলে পানি শুকাবে তাড়াতাড়ি।,* বাথরুমের সিলিংটা সাদা বা ক্রিম রঙের হলে ভালো। এতে আলো প্রতিফলিত হবে।,* কোনো বেঢপ আকৃতির ফিটিংস লাগাবেন না, যা বাথরুমের সঙ্গে মানানসই নয়।,* পেন্টিংও লাগাতে পারেন।,* জায়গা থাকলে সাউন্ড সিস্টেমও রাখা যায়। বাথরুমে অনেকটা সময়ের প্রয়োজন হয় তো, তাই একটু বিনোদনের ব্যবস্থা রাখা উচিত।,* রাখতে পারেন নানা রকম ড্রাই ফ্লাওয়ার ও সেন্টেড ক্যান্ডেল।,* হ্যাঙ্গিং পটে গাছও রাখতে পারেন। এতে বাথরুমের চেহারাটাই বদলে যাবে।,* অনেক মানুষ আছেন, যাঁরা বাথরুমে অনেক বেশি সময় কাটান। তাঁরা চাইলে একটা বুকশেলফ রেখতে পারেন। বইয়ের পাশাপাশি সেখানে খবরের কাগজও রাখতে পারেন। জায়গা কম থাকলে হ্যাঙ্গিং তাক পাওয়া যায়, ঝুলিয়ে দিন।,* দুটি বিষয় অবশ্যই খেয়াল রাখতে হবে। প্রথমত, প্রাকৃতিক আলো-বাতাস ঢোকার যেন পর্যাপ্ত অবকাশ থাকে। দ্বিতীয়ত, ভেজা আর শুকনো অংশ সব সময় আলাদা রাখুন।,সবশেষে ভালোভাবে দেখুন সবকিছু শক্তভাবে লাগানো হয়েছে কি না।"
বৈঠকখানায় উৎসবের ছোঁয়া...,"উৎসবের আগে ঘর সাজানো হোক ছিমছামভাবে,উৎসব হোক অন্দরেই, নিরাপদে-আনন্দে। ঈদে ঘুরতে যাওয়ার দিন যে কবে ফিরবে, জানা নেই। এই লেখা যখন পাঠকের হাতে, তখনো দেশজুড়ে ‘লকডাউন’। স্বাস্থ্যগত নিরাপত্তার খাতিরে বাসাতেই কাটাতে হচ্ছে আসন্ন ঈদটাও। উৎসব উপলক্ষে অন্দর ঢেলে সাজানোর সুযোগ না-ও থাকতে পারে। তাই বলে ঘর সাজানো থমকে থাকবে না।,অন্দর গোছানোর সময়ই এমনভাবে তা করুন, যাতে উৎসব কিংবা নিত্যসময়ের আয়োজন করা যায় তাতেই। যা রয়েছে, তাতে সামান্য যোগ-বিয়োগ করলেও (অনলাইন কেনাকাটায় বা ঘরে তৈরি) আসে চমৎকারিত্ব। আলোছায়া আর দেয়ালসজ্জাতেই যেমন বদলে যায় অন্দর। এমনটাই জানালেন এবং সৃষ্টি আর্কিটেকচার অ্যান্ড কনসালট্যান্টের প্রতিষ্ঠাতা স্থপতি তাসনিম তুর্যি। নিজের বাড়ির বসার ঘর সাজিয়েছেন বোহিমিয়ান ধাঁচে। জানালেন, ধ্রুপদি, ঐতিহ্যবাহী কিংবা আধুনিক—যেমন ধাঁচেই সাজানো হোক, এক ধাঁচের সঙ্গে অন্য ধাঁচের মিশ্রণ মানানসই নয়।,বসার ঘর এবং ঘর লাগোয়া বারান্দাতে হোক সবুজের সমারোহ। প্রকৃতির পরশ ঘরেই পাবেন বিশুদ্ধ হাওয়া, জুড়াবে চোখ ও মন। পাশ-টেবিল, ক্যাবিনেট, টুলে কিংবা ট্রলির পাশে রাখা যায় মানি প্ল্যান্ট, ড্রাসিনা (লাকি ব্যাম্বু), অ্যালোভেরা। সামান্য যত্নেই এরা দিব্যি বেঁচেবর্তে থাকে অন্দরে।,বসার ঘরে টেবিলের মাঝে মোম রাখুন। চমৎকার পাত্র শোকেসে আছে? নামিয়ে আনুন এই টেবিলে, পানি নিয়ে তাতেও ভাসিয়ে দিন মোম আর সুগন্ধি পাপড়ি।দেয়ালে টাঙানো থাকুক নানা রঙের ছবি।,কিছু স্পটলাইট রাখুন। দেয়ালের ছবির ওপর ‘ফোকাস’ করে দিতে পারেন। ঈদের দিন হইহুল্লোড় শেষে বা আগে-পরে হয়তো বই পড়লেন কেবল স্পটলাইটটায়। উষ্ণ আলো (হালকা সোনালি আভা) দিন ঘরে, বারান্দাতেও। নানান আকৃতির ল্যাম্পশেড, ঝাড়বাতি বেছে নেওয়া যায়। আলোছায়াতেও উৎসবের নান্দনিক আমেজ।,সাদা দেয়ালই পছন্দ তাসনিম তুর্যির। সাদার চেয়েও সাদাই থাক দেয়ালে। ময়লা হওয়ার ভয় অন্যান্য হালকা রঙের ক্ষেত্রেও থাকে। কিন্তু সাদা রঙে ঘরটা প্রশস্ত দেখায়। ঘরেই হতে পারে উৎসবের ‘ফটোসেশন’। সাদাসিধে সাদা দেয়ালের সামনে ছবিও হয় দারুণ। জাঁকজমকপূর্ণ ওয়ালপেপার নয়, বরং বিমূর্ত (অ্যাবস্ট্রাক্ট) দেয়ালচিত্র বেছে নিতে পারেন। ধ্রুপদি চিত্র বা হাতে আঁকা ছবি রাখতে পারেন দেয়ালে। দেশীয় ধাঁচের অনুষঙ্গ ঝোলাতে পারেন।,আসবাবের গদিতে ধূসর (গ্রে), চাপা সাদা, হালকা হলুদ, ক্রিম, হালকা কফি বা বিস্কুট রঙের মতো হালকা একটি রং থাকুক হালকা নকশায় কিংবা নকশা ছাড়াই। সঙ্গের বৈচিত্র্যময় আকার-আকৃতির কুশনের কভার রাখা হোক হলুদ, হালকা নীল, সি গ্রিনের মতো নানান রং কিংবা সাদা-কালোর সমন্বয়ে। ফুলেল, জ্যামিতিক বা জামদানি মোটিফ থাকতে পারে কুশন কভারে। ঘরে থাকা কুশন ও কুশন কভার কিন্তু নিজেরাই ‘কাস্টমাইজ’ করে নিতে পারেন ‘গৃহবন্দী’ সময়ে।,হালকা বা গাঢ় যেমনই হোক পর্দার রং, তা যেন হয় নিউট্রাল (প্রশমিত) রং। একাধিক স্তরের পর্দা হলে নেট বা টিস্যু কাপড়ের পাতলা স্তরটি সাদা হোক, অফুরন্ত দিনের আলো আসুক এই স্তর দিয়ে, বজায় থাকুক অন্দরের গোপনীয়তাও। ভারী স্তরটি হোক আসবাবের গদির রঙে রাঙানো। তবে ভারী স্তরটি চাপা সাদা রঙের হলে অবশ্য পাতলা স্তরটিও চাপা সাদাই ভালো। পাটির বুনট, ক্রুশকাঁটা বা পাটের ম্যাট কিংবা জ্যামিতিক মোটিফের কার্পেট বিছিয়ে দিতে পারেন মেঝেতে।"
ঈদে প্রাকৃতিকভাবেই ঘরে ছড়াক সুবাস ,"ঈদ উপলক্ষে সবারই ইচ্ছা করে ঘরটা একটু বিশেষভাবে গোছাতে। আর মাংসের রক্তের গন্ধ থেকে বাঁচাতে সুগন্ধির বিকল্প নেই। রান্নাবান্নার মাঝে নিজের একটু স্বস্তির জন্য ঘর যেন সুবাস ছড়ায়, সেটি নিশ্চিত করা জরুরি। ঘরের সব থেকে বিশেষ অর্নামেন্ট হলো এর সুগন্ধ। অন্দরসজ্জা বিশেষজ্ঞরা বলে থাকেন, ঘরে প্রবেশের পরে প্রথমে সুগন্ধ আকৃষ্ট করতে পারে একজনকে। বলতে গেলে ঘরের ঘ্রাণই বলে দেয় ঘরের গল্প। এ ছাড়া গরম ও বৃষ্টির সময়ে ঘরে গন্ধ তৈরি হয়, যা ঈদের মতো বিশেষ উৎসবে দূর করা জরুরি। খুব সহজেই আর প্রাকৃতিকভাবেই আপনি সেটা করতে পারেন। জেনে নেওয়া যাক কিছু উপায়।,অনেকেই হয়তো ত্বকচর্চায় ব্যবহার করেন এসেনশিয়াল অয়েল। কিন্তু ঘরের সুঘ্রাণ বাড়াতেও যে ব্যবহার করা যায় এই তেল। সাধারণত এই অয়েলের ঘ্রাণ বেশ কড়া ধরনের হয়। তাই আপনার ঘরের এয়ার ফিল্টারে কয়েক ফোঁটা এসেনশিয়াল অয়েল দিয়ে দিন। তাহলেই দেখতে পাবেন ঘ্রাণের জাদু।,পটপিউরি অনেকের কাছেই নতুন ধারণা। কিন্তু এটি খুব সহজেই ঘরে তৈরি করে নেওয়া যায়। আপনার ঘরে থাকা লেবু, ভ্যানিলা ও রোজমেরি মিলিয়ে একটা পাত্রে জ্বাল দিলে পরিচ্ছন্ন ঘ্রাণ পাবেন। এটিই পটপিউরি। ঘরে ময়লা রাখার পাত্রের কারণেই অনেক সময় ঘরে দুর্গন্ধ হয়। এর জন্য লেবু বা কমলার খোসা পিল করে পানির সঙ্গে মিশিয়ে বরফ করে নিতে হবে। ময়লা পরিষ্কারের সময় এই বরফ দিয়ে দিতে হবে। এটি প্রাকৃতিক ডিওডোরেন্টের কাজ করে।,একটু বৃষ্টি হলেই ঘরের মেঝেতে বিছানো কার্পেট দ্রুত গন্ধ হয়। বিশেষ করে যে কার্পেটে বেশি মানুষের আনাগোনা, সেটি তত বেশি গন্ধ হয়। এর সহজ সমাধানের নাম বেকিং সোডা। কার্পেটে বেকিং সোডা ছিটিয়ে ১৫ মিনিট পর ভ্যাকুয়াম ক্লিনার দিয়ে পরিষ্কার করলেই একধরনের ফ্রেশ ঘ্রাণ পাওয়া যাবে। ঘর মোছার সময় মিশিয়ে নিতে পারেন কয়েক ফোঁটা ভিনেগার।,কৃত্রিম এয়ার ফ্রেশনার শরীরের জন্য মারাত্মক ক্ষতিকর। তাই ঘরেই তৈরি করে নেওয়া উচিত এয়ার ফ্রেশনার, যার জন্য দরকার হবে এসেনশিয়াল অয়েল ও পানি। এদিকে ঘরের অন্যতম অনুষঙ্গ হলো ওভেন। ওভেনের খাবার তৃপ্তি দিলেও ওভেনের ভেতরের হাওয়া সারা ঘরের বাতাস দূষিত করে। অনেক সময় পরিষ্কারের পরও গন্ধ থেকে যায়। তাই একটা মগে বা ওভেন প্রুফ পাত্রে ভ্যানিলার নির্যাস বা কয়েক টুকরা লেবু রেখে ৩০০ ডিগ্রিতে বেক করতে হবে ১ ঘণ্টা। এতে ওভেন খুললে দুর্গন্ধে ঘর ভরে না গিয়ে ছড়াবে সুবাতাস।,জুতার গন্ধ থেকে ঘরে সবচেয়ে বেশি দুর্গন্ধ ছড়ায়। আবার প্রতিদিন জুতাও পরিষ্কার করা সম্ভব নয়। তাই সহজ উপায় হলো ড্রাই শ্যাম্পু স্প্রে করা। ড্রাই শ্যাম্পু সাধারণত চুলে ব্যবহার করা হয়। পানি ছাড়া শ্যাম্পু করার জন্য। এটি জুতার ওপর স্প্রে করলে জুতার দুর্গন্ধ অনেকটাই কমবে। আবার ঘরের আবহ পরিবর্তন করতে পারে মোমের আলো। এখন কৃত্রিম ঘ্রাণসহ মোমও পাওয়া যায়। তবে কৃত্রিম ঘ্রাণ পছন্দ না হলে একটি পাত্রে কিছু কফি বিন নিয়ে তার মধ্যে বসিয়ে দিতে পারেন একটা মোম। এতে মোমের আলো ও দারুণ ঘ্রাণও পাওয়া যাবে।,এ ছাড়া আপনি ঘরের টবে ইউক্যালিপটাস রাখতে পারেন। ইউক্যালিপটাসের পাতা থেকে কড়া ঘ্রাণ পাওয়া যায়, যা প্রাকৃতিকভাবেই গন্ধ কমাতে সাহায্য করে। আপনার ঘরের কোণে একটি জারে কিছু ইউক্যালিপটাসের ছোট ডাল রেখে দিলেও একই ফল পাবেন। ঘরের টবে লাগাতে পারেন বেলি, রজনীগন্ধা, গন্ধরাজ বা হাসনাহেনা। ফুলদানিতে বর্ষার ফুল কদম, দোলনচাঁপা, কামিনী বা সারা বছরের গোলাপও রাখতে পারেন।"
শোবার ঘরের সাজ,"ঘর সাজানো বা অন্দরসজ্জার সময় সবারই সাধারণ একটি প্রত্যাশা থাকে। আর সেটা হলো বাড়িতে আত্মীয়স্বজন, বন্ধুবান্ধব—যে–ই আসুক না কেন, ঘরে ঢুকেই যেন মুগ্ধ হয়ে যান। এমন প্রত্যাশা থেকেই কম-বেশি সবাই বসার ঘর সাজাতে বেশি মনোযোগ দেন। সে তুলনায় উপেক্ষিত থেকে যায় লিভিং রুম, বেডরুম বা কিচেন। কিন্তু ভেবে দেখুন, সারা দিনের ব্যস্ততা, ক্লান্তি, যান্ত্রিক কোলাহলের শেষে মানুষ প্রশান্তির পরশ খোঁজে নিজের বেডরুমেই। তাই বেডরুমের সাজেও থাকা চাই যত্নের ছোঁয়া। অন্দরসজ্জায় মনে রাখতে হবে, বেডরুম মূলত বিশ্রামের জন্য। তাই এর সাজসজ্জায়ও থাকতে হবে প্রশান্তির ছায়া। যেন বেডরুমে ঢুকলে নিমেষে দূর হয় দিনের ক্লান্তি। বেডরুমের সাজে শৌখিনতা আর আভিজাত্যের চেয়ে আরামের বিষয়টি বেশি প্রাধান্য পেতে পারে। এখানের বর্ণ, গন্ধ, সাজসজ্জা—সবই হওয়া উচিত আকর্ষণীয়। ,রং নির্বাচনেও হতে হবে সতর্ক। বেডরুমের দেয়ালে প্যাস্টেল শেডের রং বেছে নেওয়া উচিত। এর সঙ্গে সামঞ্জস্য রেখে ঘরের একটা দিকে টেক্সচারড পেইন্টিং করিয়ে নেওয়া যেতে পারে। এখন অনেকে রং বদলানোকে ঝামেলা মনে করেন, তাই ওয়ালপেপারও ব্যবহার করা যেতে পারে। তবে বেশি গ্রাফিক্যাল বা থ্রিডি এফেক্টের ওয়ালপেপার নির্বাচন না করাই ভালো। অথবা দেয়ালের হালকা রঙের সঙ্গে ম্যাচ করে প্যাস্টেল শেডের ওয়ালপেপার বাছুন। কখনো কখনো জিওমেট্রিক বা স্ট্রাইপ প্যাটার্নও ভালো মানায়। আবার চার দেয়ালেই ওয়ালপেপার সব সময় মানায় না। তাই খাটের যেদিকে মাথা করে শোয়া হয়, সেই দেয়ালে লাগানো যেতে পারে।,সব সময় নতুন ফার্নিচারে ঘর সাজানো সম্ভব নয়। তবে ছোটখাটো পরিবর্তন আনতে পারেন কখনো কখনো। আর বেডরুমের মূল আসবাব হচ্ছে খাট। এটিই নিয়ন্ত্রণ করে ঘরের প্ল্যান। টিভি দেখার অভ্যেস থাকলে বেডরুমে টিভির ব্যবস্থা রাখতে পারেন। এক কোণে আরাম করে বসার জন্য পছন্দ অনুযায়ী রকিং চেয়ার রাখতে পারেন। বই পড়ার অভ্যাস এবং ঘর বড় হলে বুকশেলফও রাখা যেতে পারে। বেডসাইড টেবিলও বেডরুমের অন্যতম জরুরি অনুষঙ্গ। বেডসাইড টেবিল ঘরের চেহারা পরিবর্তন করে দিতে পারে। এখানে রাখতে পারেন ল্যাম্পশেড, টেলিফোন, টেরাকোটার শোপিস, ফুলদানি প্রভৃতি। ঘরের কর্নারে রাখতে পারেন কর্নার লাইট।,ঘরের রং, সাজের সঙ্গে সামঞ্জস্য রাখে বেডশিট, বেড কভার বা পিলো কভার ব্যবহার করতে পারলে ভালো। ঋতু অনুযায়ী এগুলো বদলাতে পারেন। যেমন শীতকালে একটু গাঢ় রং, গরমে প্যাস্টেল শেড, বসন্তে ফ্লোরাল প্রিন্ট ইত্যাদি দেখতে ভালো লাগবে।দেয়ালে লাগানো যায় এমন আসবাব জায়গা বাঁচায়, ঘরও বড় দেখায়। তাই দেয়ালে লাগানো যায় এমন ওপেন শেলভস কিনতে পারেন। ,অথবা দেয়ালের একটা অংশে বড় তাক তৈরি করা যায়। সেখানে বই ও শোপিস রাখতে পারেন। অথবা তাকে ছোট ছোট টবে অর্কিড, বনসাই রাখতে পারেন। এখন শোপিস হাইলাইট করতে ছোট ছোট স্পটলাইট পাওয়া যায় বাজারে। নিঃসন্দেহে এগুলো ঘরের সৌন্দর্য বাড়িয়ে দেবে। শোবার ঘরে গান শোনার ব্যবস্থা রাখতে পারেন। কারণ, মিউজিক মন ভালো রাখতে সাহায্য করে।,বেডরুম যে সব সময় শুধু ঘুমানোর জন্যই ব্যবহৃত হয়, তা নয়। নিকট আত্মীয় বা বন্ধুদের সঙ্গে গল্পগুজব করার জন্যও এই ঘর বেশ উপযোগী। জায়গা থাকলে খাট ছাড়াও একটি আলাদা বসার জায়গা রাখা যেতে পারে। সেটি হতে পারে একটি ডাবল সিটার সোফা বা দুটি সিঙ্গেল সিটার সোফা। আসবাব রাখার বিষয়টি নির্ভর করবে ঘরের আয়তনের ওপর।,বেডরুমে সাধারণ লাইটের পাশাপাশি কিছু হালকা আলোর ব্যবস্থা রাখা উচিত। এ ছাড়া ঘরে আপ লাইট বা পিন লাইটও ব্যবহার করা যাবে।,অন্দরসজ্জায় কার্পেটের আভিজাত্যই আলাদা। তাই মেঝেতে নরম কার্পেট থাকতেই পারে। পুরো ঘরে না রাখলেও খাটের পাশে বড়সড় ফ্লোরম্যাট রাখা জরুরি।,ঘরে সবুজ আবহ রাখতে চাইলে কর্নারে রাখা যেতে পারে গাছ। ঘরে সবুজ গাছ মনে প্রশান্তি আনে। ঘর বড় হলে একটু বড় গাছ ঘরের শোভা বাড়াবে।,বেডরুমের সৌন্দর্য বাড়ায় নানা ডিজাইনের সেন্টেড ক্যান্ডল। সৌন্দর্যের পাশাপাশি অ্যারোমাতেও মন ভালো হয়ে যাবে।"
ঘরের সোঁদা গন্ধ দূর করতে,"আষাঢ় মাস। বাইরে কখনো ঝুম বৃষ্টি, আবার কখনো টিপ টিপ করে বৃষ্টি পড়েই চলেছে। এর যেন বিরাম নেই। স্যাঁতসেঁতে ভাবের কারণে ঘরে সোঁদা গন্ধ তৈরি করে বাড়তি ঝামেলা।,বর্ষাকালে বাতাসে আর্দ্রতা বেড়ে যায়। তাই সব সময়ই একটা ভেজা ভাব থেকে যায়। বৃষ্টি হওয়ার কারণে জানালা-দরজা বন্ধ রাখতে হয়, সেখান থেকেই সোঁদা গন্ধ তৈরি হয়। ভেজা আবহাওয়ার কারণে বাড়ির দেয়াল, বিছানা, সোফা—সব জায়গাতেই জন্মায় ছত্রাক। আবার ভেজা কাপড় বা জুতাতেও জন্মায় ছত্রাক। এই ছত্রাকই বাজে গন্ধ হওয়ার মূল কারণ বলে জানান গভর্নমেন্ট কলেজ অব হিউম্যান সায়েন্সের (সাবেক গার্হস্থ্য অর্থনীতি কলেজ) সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক তাসমিয়া জান্নাত।,বর্ষার সোঁদা গন্ধ দূর করতে ঘর শুকনা রাখার কোনো বিকল্প নেই বলে জানান তাসমিয়া জান্নাত। বাড়ির আসবাব, জানালা—সবকিছুই শুকনো কাপড় দিয়ে মুছতে হবে এই সময়। ঘরের মেঝে ডিটারজেন্ট এবং গরম পানি দিয়ে মুছে নিতে পারেন। এ ছাড়া সোঁদা গন্ধ দূর করতে লেবুর রসের জুড়ি নেই। লেবুর রসে থাকা অ্যাসিডিক ফরমেশন ব্যাকটেরিয়া ও ফাঙ্গাস দূর করে। ঘর মোছার সময় বালতির পানির সঙ্গে লেবুর রস মিশিয়ে নিন। গন্ধ দূর হবে নিমেষেই। এরপর ফ্যানের বাতাসে ঘর শুকান। লেবুর রস ছাড়া ঘরের মেঝে মোছার সময় ভিনেগার ব্যবহার করতে পারেন। ঘর পরিষ্কার হওয়ার সঙ্গে সঙ্গে হবে গন্ধবিহীন।,বৃষ্টির দিনে ঘরের মেঝে ঘেমে উঠলে শুকনা কাপড় দিয়ে মুছে দিন। তারপর ফ্যানের বাতাসে ঘর শুকিয়ে নিন। এ ছাড়া বৃষ্টির সময় ঘরের দরজা-জানালা বন্ধ থাকলেও বৃষ্টি শেষ হওয়ার পর পর জানালা খুলে বাইরের বাতাস ঘরে ঢুকতে দিন। এতে ঘরের সোঁদা গন্ধ অনেকটা কমে যাবে। ঘরে সতেজ ভাব নিয়ে আসতে রাখতে পারেন বর্ষার সুগন্ধি ফুল।,বর্ষাকালে ঘরে সোঁদা গন্ধ হওয়ার আর একটি কারণ হলো ধোয়া কাপড় শুকানো। বৃষ্টির কারণে বারান্দা বা ছাদে কাপড় শুকানো যায় না। ঘরে কাপড় শুকানো হলে ভেজা গন্ধ থেকেই যাবে। এই সমস্যা থেকে রেহাই পেতে ড্রাই ওয়াশ অথবা ওয়াশিং মেশিনে কাপড় ধোয়া যেতে পারে। সেটা সম্ভব না হলে বৃষ্টি বন্ধ হলে বাইরে শুকাতে হবে, তারপর ফ্যানের বাতাসে কাপড় শুকিয়ে নিতে হবে। সামান্য ভেজা কাপড়ও ভাঁজ করে তুলে রাখা যাবে না, বলে জানান তাসমিয়া জান্নাত।,আরও কিছু, ঘরের সোঁদা গন্ধের স্থানে বেকিং সোডা ছিটিয়ে রাখুন। একটু পরেই দেখবেন গন্ধ উধাও হয়েছে।, ঘরে সূর্যের আলো প্রবেশ করতে দিন। বাড়ির দরজা, জানালা অল্প সময় হলেও খোলা রাখুন।, সপ্তাহে অন্তত এক দিন রান্নাঘরটি জীবাণুনাশক দিয়ে পরিষ্কার করুন।, লবঙ্গ ও দারুচিনি পানিতে প্রায় আধা ঘণ্টা ভিজিয়ে রাখুন। এরপর এই পানি ফুটিয়ে এটি রুম ফ্রেশনার হিসেবে ব্যবহার করুন।, স্যাঁতসেঁতে হয়ে যাওয়া দেয়ালগুলো ঠিক করতে, ফাটলগুলো পানিরোধক চুন ভরে দিন। এর ফলে আবার সেই জায়গা স্যাঁতসেঁতে হবে না।, আলমারিতে ন্যাপথলিন এবং সিলিকা জেল রেখে দিন। সব ধরনের আর্দ্রতা থেকে দূরে রাখে, কাপড়ও ভালো রাখে।"
দ্বিধাহীন ভালোবাসায় সবুজ হোক শোয়ার ঘর,"ঘুম ভেঙেই যদি অনুভব করা যায় প্রকৃতির ঘনিষ্ঠতা। চোখ খুলেই যদি হৃদয়ে লাগে সবুজের ছোঁয়া। সতেজ মানসিকতায় দিন শুরু করতে শোয়ার ঘরে গাছ রাখার বিকল্প নেই। কিন্তু শোয়ার ঘরে গাছ। নানা প্রশ্নের দোলাচল। রাতের বেলায় গাছ কার্বন ডাই-অক্সাইড ছাড়লে ক্ষতির আশঙ্কা আছে না? রাতের বেলায় অক্সিজেন ছাড়ে—শোয়ার ঘরের জন্য এমন গাছ কেনা উচিত। কার্বন ডাই-অক্সাইড বা পোকামাকড়—শোয়ার ঘরে গাছ রাখা ক্ষতিকর না? নির্বিঘ্ন ঘুমের নিশ্চয়তায় কোন গাছ কেনা ভালো? এমন হাজারো প্রশ্ন আর দ্বিধাদ্বন্দ্বে শোয়ার ঘরটি রয়ে যায় গাছশূন্য। তবে একটু জেনে নিলেই বিভ্রান্তি এড়িয়ে সত্যি করা সম্ভব সবুজ শোয়ার ঘরের স্বপ্নটা। ,গবেষক ও বিজ্ঞানীদের ভাষ্যমতে, সাধারণ কোনো দিনে সাধারণ কোনো স্থানে ৪০০ থেকে ৫০০ পিপিএম কার্বন ডাই-অক্সাইড থাকে। পিপিএম হলো পরিমাপ সূচক, পার্টস পার মিলিয়ন। অর্থাৎ যদি কোনো ঘরের বাতাসে মিলিয়ন পার্টস থাকে, সেখানে গাছ থেকে নির্গত হয় ৪০০ বা ৫০০ পার্টস কার্বন ডাই-অক্সাইড। আর মানুষের ক্ষেত্রে এই পরিমাপটা কেমন? বিস্ময়কর হলেও সত্যি, এক রাতে মানুষ প্রায় ৪০ হাজার পিপিএম কার্বন ডাই-অক্সাইড নির্গত করে। ভাগ্য ভালো, এই কার্বন ডাই-অক্সাইড সঙ্গে সঙ্গে বাতাসে বিলীন হয়, নইলে বেঁচে থাকা তো সম্ভব হতো না। এজন্যে প্রকৃতির কাছে আমাদের কৃতজ্ঞ থাকা উচিত। ,এবার আসি শোয়ার ঘরে রাখা গাছের প্রসঙ্গে। নগরজীবনে ঘুমাতে যাওয়ার আগে বা ঘুম ভেঙে সবুজ দেখার সতেজতার পাশাপাশি গৃহসজ্জার মান, গরমে প্রশান্তি, এমনকি ভালো ঘুমের নিশ্চয়তাও দেয় শোয়ার ঘরে রাখা গাছ। শোয়ার ঘরে অনবদ্য উপস্থাপন—চলুন জেনে নিই এমন কিছু গাছ সম্পর্কে।,বহু যুগ ধরেই চিকিৎসা, ওষুধ তৈরি এবং রূপচর্চায় অ্যালোভেরার ব্যবহার হয়ে আসছে। নাসার গবেষণা অনুযায়ী, বায়ু পরিশোধক হিসেবেও সেরা গাছ অ্যালোভেরা। এই গাছ বাতাস বেনজেন ও ফর্মালডিহাইডের মতো ক্ষতিকর কেমিক্যালের দূষণ কমায়। সারা রাত অক্সিজেন সরবরাহ করে দ্রুত মানসিক চাপ ও উৎকণ্ঠা কমিয়ে ঘুম নিশ্চিত করে অ্যালোভেরা। তাই শোয়ার ঘরের জন্য এ গাছ আদর্শ, সবুজের সৌন্দর্য তো রয়েছেই। ,এ গাছের পাতার আকৃতি অনেকটা সাপের মতো প্যাঁচানো। তবে স্নেক প্ল্যান্টের আরেক নাম কেন মাদার ইন ল’স টাং বা শাশুড়ির জিহ্বা, তা পুত্রবধূরা হয়তো বলতে পারেন। শোয়ার ঘরে এ গাছ রাখার একটি বিশেষত্ব আছে আর তা হলো এটি রাতে অক্সিজেন ছাড়ে। নাসার বিজ্ঞানীরা একটি সমীক্ষা করে দেখেছেন, ঘরের ভেতর এই গাছ রাখলে নাইট্রোজেন ডাই-অক্সাইড ও ফরমালডিহাইডের মতো ক্ষতিকারক গ্যাসকে শোষণ করে ঘরকে দূষণমুক্ত রাখতে সাহায্য করে। ঘরের পরিবেশ বিশুদ্ধ করে রাতের ঘুমটাও ভালো হওয়ার পেছনে হাত আছে এ গাছের। মাথাধরা, চোখে ব্যথার মতো একাধিক শারীরিক অস্বস্তি কমিয়ে আরামে ঘুমিয়ে পড়তে সাহায্য করে স্নেক প্ল্যান্ট। ,অক্সিজেন উৎপাদনের পাশাপাশি লতানো গাছ ইংলিশ আইভি বাতাসে ছাঁকনির কাজ করে। বাতাসে ভেসে থাকা দূষিত যৌগ, যেমন: বেনজেন, ফরমালডিহাইড ও ট্রাইক্লোরোইথিলিন শুষে নেয়। ওই যৌগগুলো স্বাস্থ্যের জন্য বেশ ক্ষতিকর, এমনকি মানবদেহে ঢুকে ক্যানসার তৈরি করে। শুধু বাগানের জন্য নয়, শোয়ার ঘরের জন্যও সেরা ইংলিশ আইভি। আমেরিকান কলেজ অব অ্যালার্জি, অ্যাজমা এবং ইমিউনোলজির গবেষকেরা জানিয়েছেন, ইংলিশ আইভিগাছ ৭৪ শতাংশ বায়ুদূষণ মাত্র ১২ ঘণ্টার মধ্যে দূর করে। দেখতে সুন্দর, কম আলো-বাতাসেও বেড়ে ওঠে এবং পানির চাহিদা খুব বেশি নয়, তাই শোয়ার ঘরে রাখার জন্য এর চেয়ে উপকারী গাছ আর হয় না। ,এরিকা এক প্রজাতির পামজাতীয় গাছ। এদিক থেকে এই গাছকে নারকেল, তাল ও খেজুরগাছের আত্মীয় বলা যায়। গাছটি বিষাক্ত বাতাস পরিশোধন করে এবং বাতাস থেকে কার্বন ডাই-অক্সাইড দূর করে। এ গাছ সঠিক আর্দ্রতা ধরে রাখতে অনবদ্য ভূমিকা পালন করে। যাঁরা ঠান্ডা বা সাইনাসের সমস্যায় ভুগছেন, তাঁদের শোয়ার ঘরে এ গাছের উপস্থিতি খুবই উপকারী, কারণ এটি বাতাসের অতিরিক্ত আর্দ্রতা কমায়। তাই সহজে শ্বাস-প্রশ্বাস নেওয়ার উপযোগী পরিবেশ বজায় রাখে এরিকা পাম। ,ক্যানসার সৃষ্টিকারী রাসায়নিক খনিজ বাতাস থেকে পরিষ্কার করে স্পাইডার প্ল্যান্ট। ঘরোয়া এ গাছ খুব দ্রুত বেড়ে ওঠে। সাধারণ মাপের ঘরের বাতাস থেকে ৯০ শতাংশ টক্সিন মাত্র দুদিনের মধ্যে দূর করতে পারে। যাঁদের ধূলিকণায় অ্যালার্জির সমস্যা রয়েছে, তাঁদের জন্য এ গাছ শোয়ার ঘরে রাখা খুবই উপকারী। শুধু তা-ই নয়, ভালো ঘুমে সাহায্য করে দৃষ্টি আকর্ষক এ গাছ। ,তুলসী একটি ঔষধি গাছ। তুলসীগাছের পাতা, বীজ, বাকল বা শিকড়—কোনো কিছুই ফেলনা নয়। শারীরিক ও মানসিক স্বাস্থ্যের উন্নতিতে তুলসীর ভূমিকা নিয়ে লিখতে গেলে কম কথায় সম্ভব নয়। প্রাচীনকাল থেকেই চিকিৎসাবিজ্ঞানের অপরিহার্য অংশ তুলসী। জ্বর, কাশি, সর্দি, মাথাব্যথা, অবসাদ প্রভৃতি দূর করে ভালো ঘুমের নিশ্চয়তা দেয় শোয়ার ঘরে রাখা তুলসীগাছ। ,বাস্তুমতে, লিলি ফুল ঘরে রাখা অত্যন্ত শুভ। সাদা রং ঘর থেকে নেগেটিভ এনার্জিকে দূর করে ঘরের পরিবেশকে শান্ত রাখতে সাহায্য করে। সুন্দর এ গাছ বাতাস শুদ্ধ করতে পারে। এক দিনে সাধারণ কক্ষের প্রায় ৬০ শতাংশ দূষণ কমায়। এ গাছের পাতা বিভিন্ন ধরনের মোল্ড স্পোর বা ছত্রাক শোষণ করে নিয়ে সেগুলোকে খাদ্য হিসেবে শিকড়ে ব্যবহার করে। নাসার বিজ্ঞানীরা বলেছেন, পিস লিলি বাতাসের বেনজিন ও ফরমালডিহাইড দূর করে বাতাস পরিশুদ্ধ করে। আর তাই ঘুমটাও ভালো হয়। ,যদিও সূর্যালোকে ভালো হয়, তবুও শোয়ার ঘরে যেখানে অল্প হলেও রোদ্দুর আসে, সেখানে রাখলেও হবে জেসমিন বা সবার পছন্দের ফুল জুঁই। এর সুগন্ধ মন ভালো রাখে, মানসিক চাপ কমায় এবং গভীর নিদ্রায় সাহায্য করে। এর সুগন্ধ ঘরের বাতাসকেও সমৃদ্ধ করে। শোয়ার ঘরে সুগন্ধি জুঁই ফুলের গাছ রাখতে পারলে তা গভীর ঘুমের পক্ষে খুবই সহায়ক হতে পারে। শুধু ভালো ঘুমই নয়, মন-মেজাজ ভালো রাখতেও জুঁই ফুলের সুন্দর গন্ধের জুড়ি মেলা ভার! ,ল্যাভেন্ডার সুগন্ধি হিসেবে অতি জনপ্রিয়। কিন্তু এর ঔষধিগুণও যথেষ্ট। এর সুগন্ধ অনিদ্রার মহৌষধ। ল্যাভেন্ডারের গন্ধ মানসিক অস্থিরতা, মানসিক চাপ ও উৎকণ্ঠা কমিয়ে সহজে ঘুমোতে সাহায্য করে। তাই শোয়ার ঘরে ল্যাভেন্ডারগাছ লাগাতে না পারলেও ল্যাভেন্ডারের গন্ধযুক্ত সুগন্ধি বা এয়ার ফ্রেশনার ছড়িয়ে দিলেও ভালো কাজ করে।"
পরিপাটি খাবার টেবিল,"সামনে ঈদুল আজহা। চলছে ঈদের প্রস্তুতি। গতবারের মতো এবারও হয়তো ঈদের দিন কাটবে বাড়িতে। কিন্তু ঘরদোরে তো আনা যায় উৎসবের আনন্দআবহ। পরিপাটি করে সাজানো যায় খাবার টেবিলটিও।,ঘরে থাকা জিনিস দিয়েই সাজাতে পারেন ঈদের দিনের টেবিল। খাবার টেবিলের আকার ও আসবাবের রঙের ওপর নির্ভর করে তার সজ্জার বিষয়গুলো নির্ধারণ করতে হবে। এবারের ঈদে অতিরিক্ত গরম থাকায়, কিছুটা স্বস্তি পেতে সাদা রঙের টেবিল ক্লথ বেছে নিতে পারেন। সাদা রং চোখের শান্তির সঙ্গে সঙ্গে ছড়িয়ে দেবে স্নিগ্ধতা। টেবিল ক্লথ সাদা হলে ম্যাট এবং রানার উজ্জ্বল রঙের হলে দেখতে ভালো লাগবে। তবে সাজানোর পুরোটাই নির্ভর করবে আপনার রুচি ও পছন্দের ওপর।,ঈদের রাতে টেবিল ম্যাটের সঙ্গে মিলিয়ে কিংবা বিপরীত ধরনের ন্যাপকিন বেছে নিতে পারেন। চাইলে একেকজনের জন্য একেক প্রিন্টের ন্যাপকিন রাখতে পারেন। খাবারের টেবিলে অবশ্যই দ্রুত পানি টেনে নেয়, এমন ন্যাপকিন বেছে নিন। টেবিলের সব কটি ন্যাপকিনের মাপ যেন একই হয়, সেদিকে খেয়াল রাখবেন। রাতের খাবারের জন্য বেছে নিন ২২ ইঞ্চি ন্যাপকিন, দুপুরের জন্য ২০ ইঞ্চি এবং সকালের নাশতার জন্য ১৮-২০ ইঞ্চি মাপের ন্যাপকিন।,ঘরের অন্যান্য আসবাবের সঙ্গে মিলিয়ে খাবার টেবিলের যাবতীয় অনুষঙ্গ বেছে নেবেন ইমবিউ স্কিন কেয়ার সার্ভিসের সহকারী ব্যবস্থাপক হুর-এ-জান্নাত। টেবিল ম্যাট, রানার, প্লেট, বাটি সবকিছু একই মাত্রার রঙে রাখার পরামর্শ দেন তিনি। দিনের বেলা সাদা বা হালকা রঙের অনুষঙ্গ ব্যবহার করলেও ঈদের রাতে গাঢ় রঙের টেবিল রানার ব্যবহার করবেন তিনি। সঙ্গে কাঠের গুঁড়ির তৈরি টেবিল ম্যাট এনে দেবে বৈচিত্র্য। ঈদের রাতের জাঁকজমক আবহ সৃষ্টি করতে ব্যবহার করবেন উষ্ণ অর্থাৎ হলদে আলো। কিছুটা আলো–আঁধারির খেলা ভিন্ন আবহ তৈরি করবে। একরঙা সাদা বা কালোর পাশে সোনালি বর্ডার দেওয়া সিরামিকের ডিনার সেট ভালো লাগবে। এর সঙ্গে সোনালি রঙের চামচ ব্যবহার করতে পারেন। আর টেবিলের পাশে ঘরে থাকা মোম গ্লাসে সাজালে টেবিলের সাজে আসবে পূর্ণতা। খাবার টেবিলে অতিরিক্ত কোনো শোপিস না রেখে কেবল তাজা ফুল রাখার পরামর্শ দেন তিনি।"
হৃতিকের ১১০ কোটি টাকার বাড়ির অন্দর,"তারকা নয়, তারকার বাড়ি। যেসব বলিউড তারকার বাড়ি হয়েছে ভোগ ইন্ডিয়ার ‘কভার স্টোরি’, তাঁদের মধ্যে আছেন হৃতিক রোশন। হৃতিকের বাড়ি নিয়ে লিখেছেন মিহিকা আগারওয়াল। আর ছবিগুলো তুলেছেন সুইডিশ আলোকচিত্রী বিয়র্ন ওয়াল্যান্ডার। এই ফিচারের সঙ্গে ব্যবহৃত ছবিগুলো হৃতিক রোশন, সুজান খান, ভোগ ইন্ডিয়া আর বিয়োর্ন ওয়াল্যান্ডারের ইনস্টাগ্রাম থেকে নেওয়া।,বিচ্ছেদের পরও ভালো বন্ধু হৃতিক ও সুজান। ১৩ বছর সংসারের পর ২০১৩ সালে বিচ্ছেদ হয় তাঁদের। বিচ্ছেদের পরও সন্তানদের সঙ্গে নিয়মিত ভারতের বাইরে বেড়াতে গেছেন তাঁরা। ,সুজান তাঁদের সন্তান রিহান ও রিদানের সঙ্গে হৃতিকের ছবি তুলে দিয়েছেন। সেই ছবি তোলার ছবি নিয়েও হয়েছে প্রতিবেদন—বিচ্ছেদের পরও কীভাবে সুসম্পর্ক, বন্ধুত্ব অটুট থাকে, তার ওপর। ,করোনা মহামারিকালের শুরুতে দুই পুত্র নিয়ে নতুন বাড়িতে উঠেছেন হৃতিক। আর তাঁদের সঙ্গে অতিমারিকালের পুরোটা সময় থাকছেন সুজানও।       ,মুম্বাইয়ের জুহুর লিংক রোডে হৃতিকদের বাড়ি। বিশাল এক অ্যাপার্টমেন্টের ১৫ আর ১৬ তলা মিলে ডুপ্লেক্স। কিছুদিন পর কিনেছেন ১৪ তলাটিও। ,ডুপ্লেক্সটি কিনেছেন ৬৭ কোটি ৫০ লাখ রুপি দিয়ে। সেটি ২৭ হাজার ৫৩৪ স্কয়ার ফুট। আর ১৪ তলার দাম ৩০ কোটি রুপি। সেটি বেশ ছোট। ১১ হাজার ১৬৫ স্কয়ার ফুট। সব মিলিয়ে হৃতিকের বর্তমান বাড়ির দাম ৯৭ কোটি ৫০ লাখ রুপি। টাকার অঙ্কে তা ১১০ কোটি। এর সঙ্গে রয়েছে ১০টি গাড়ি পার্কিংয়ের জায়গা।,হৃতিকের বাড়ির বারান্দা থেকে দেখা যায় আরব সাগরের একাংশ। সন্তানদের নিয়ে বাড়ির বারান্দায় সময় কাটাতে ভালোবাসেন হৃতিক।,হৃতিকের বাড়ির অন্দরসজ্জা সাজিয়েছেন ভারতীয় বিখ্যাত ইন্টেরিয়র ডিজাইনার অভিনেশ শাহ। কয়েকটি বেডরুম, দুটি ড্রয়িংরুম, ডাইনিং, ড্রেসিং কাম মেকআপ রুম, লাইব্রেরি, মিটিং রুম, বারান্দা ছাড়াও হৃতিকের বাড়িতে আছে জিমনেসিয়াম আর একটা বিশাল খেলাঘর। ,খেলাঘরে আছে ফুটবল টেবিল, বিলিয়ার্ড টেবিল আর এক কোণে ভেন্ডিং মেশিন আর বাচ্চাদের ঝোলার জন্য একটা মাঙ্কি বার। ভেন্ডিং মোশিন থেকে বের হয় নানা পদের চকলেট।,সেলেবদের বাড়ির অন্দরসজ্জায় বিভিন্ন ভাইব থাকে। মিলেনিয়াল, মিনিমালিস্টিক, লাক্সারিয়াস, ইউরোপিয়ান আর্টফর্ম বা মডার্ন। কিন্তু হৃতিকের বাড়িতে এসব কিছু নয়, বরং প্রাধান্য পেয়েছে নিজেদের পছন্দ আর স্বাচ্ছন্দ্য। তবে বাড়ির অন্দরসজ্জা এমনভাবে করা হয়েছে, যেন কোনো দিক দিয়ে আলো বাধা না পায়। ,এই বিষয়ে হৃতিক ভোগ ইন্ডিয়াকে দেওয়া এক সাক্ষাৎকারে বলেন, ‘অন্দরসজ্জার সব নিয়ম কানুন মেনে বাড়ি হয় না। বাড়ি এমন একটা জায়গা, যেখানে আমি জুতাটা খুলে আয়েশ করতে পারি। যেখানে আমি আমি হতে পারি।’,হৃতিকের বাড়ির দেয়ালে দেয়ালে ছোট ছোট ‘কোটেশন’ লেখা। যেগুলো নাকি জীবনকে উজ্জীবিত রাখে। বেডরুম আর বারান্দার এক কোনায় হৃতিক সাইমনের চেয়ার আর রোচে ববিসের কাউচ ফেলে দিয়েছেন। স্বাস্থ্যকর পানীয় হাতে নিয়ে এখানে বসে হৃতিক সূর্যোদয় আর সূর্যাস্ত দেখেন। ,বিশাল কার্পেটটা ‘মাহেঞ্জোদারো’ সিনেমার সেট থেকে অনুপ্রাণিত হয়ে বানানো। অনেকটা ইন্ডিগো রঙের। হৃতিকের ভাষায়, ‘সেটে একদিন আমি নানা রঞ্জক উঠিয়ে রাখছিলাম। তখন রংটা আামার মনে ধরে। ঠিক সেরুলিয়েন (গাঢ় নীল) নয়, আবার টারকোয়েজও (ফিরোজা নীল) নয়। এই দুয়ের মাঝামাঝি একটা রং।’ ,জয়পুর থেকে অর্ডার করে বানানো কার্পেটটি। বসার ঘরের একটা জায়গায় বেশ কিছু ছবি ঝুলিয়ে রাখা। ছবিগুলোর বিষয়ে হৃতিক বলেন, ‘ছবিগুলো ঠিক যতটা গুরুত্ব বহন করে, ততটা গুরুত্ব দিয়ে রাখা।’  ,হৃতিকদের ডাইনিং টেবিলে ছয়টি কাঠের চেয়ার। আর টেবিলটি কাচের। এক পাশের দেয়ালে রয়েছে বিশ্বের মানচিত্র। সেটার দিকে তাকিয়েই তাঁরা ঠিক করেন, কোন ছুটিতে কোথায় যাবেন। সেখানে বেশ কিছু উজ্জ্বল রঙের চেয়ারও ছড়িয়ে–ছিটিয়ে রয়েছে। সংক্ষেপে এই হৃতিকের বাড়ি। "
আধুনিক লাইফস্টাইলের স্মার্ট সঙ্গী,"ঘরে-বাইরে মানুষের কাজের সুবিধা আর আরামের তাগিদেই নানা সময় আসন ব্যবস্থায় পরিবর্তন এসেছে। আবার গৃহসজ্জার প্রয়োজনেও এসেছে অনেক পরিবর্তন। বহু বছর ধরে বাড়িতে ব্যবহারের জন্য চেয়ার, ডিভান বা সোফাই বেশি জনপ্রিয়। কিন্তু বর্তমান সময়ে এই আসবাব অনেকের কাছেই বেশ পুরোনো এবং বাড়িতে আরও বেশি আরামের আসবাব চায় অনেকেই। এরই ধারাবাহিকতায় আসবাবের ট্রেন্ডে প্রতিনিয়ত যোগ হচ্ছে নতুন কিছু। ,অধিক আরামে–আয়েশে বসতে এই ট্রেন্ডে যুক্ত হয়েছে বিন ব্যাগ। প্রায় এক দশক ধরে অন্দরসজ্জায় এর ব্যবহার বেশ জনপ্রিয়। অনেকের মতে, এটি বর্তমান সময়ের সবচেয়ে আরামের আসন। আবার ঘর সাজাতে বা আকর্ষণীয় আসবাব হিসেবেও রয়েছে এর জনপ্রিয়তা। বিশেষ করে টিনএজাররা এই আসবাবের বেশি ভক্ত। অদ্ভুত আকৃতির জন্য অনেক তরুণ–তরুণীর বেডরুমেও স্থান পেয়েছে বিন ব্যাগ। ,কানে হেডফোন, কোলে ল্যাপটপ তুলে অনায়াসে ঘণ্টার পর ঘণ্টা কাটিয়ে দেওয়া যায় এই আসবাবে। খাওয়া, ঘুম—সবটাই চলতে পারে অনায়াসে। গেমারদের জন্যও এটি বেশ আরামদায়ক। কেউ কেউ স্টাডি রুমেও রাখেন বিন ব্যাগ। আর যাঁরা বাড়িতেই আড্ডার আয়োজন করেন, তাঁদের জন্য এটি আদর্শ আসবাব। বিন ব্যাগের সবচেয়ে বড় সুবিধা হচ্ছে এটি সহজেই স্থানান্তর করা যায়।,সময়ের চাহিদায় বাসার ড্রয়িংরুমেও জায়গা করে নিয়েছে বিন ব্যাগ। এই আসবাবে ইন্টেরিয়র করা বাসা দেখতেও নান্দনিক। আবার বাড়িতে যাঁরা রেস্টুরেন্ট বা ক্লাবের মতো আবহ তৈরি করতে চান, তাঁদের জন্যও এটি আকর্ষণীয়। এর সবচেয়ে বড় কারণ হচ্ছে বিভিন্ন রঙে পাওয়া যায় বিন ব্যাগ। রঙিন এই চেয়ার মূলত আর্টিফিশিয়াল লেদারে তৈরি। এর আকৃতিও ব্যাগ বা বস্তার মতো। ,এই ব্যাগের সঙ্গে যুক্ত থাকে একটি চেইন, যার সাহায্যে এর ভেতরে দেওয়া হয় বিশেষ ধরনের বিন। বিন ভরা এই ব্যাগই বিন ব্যাগ চেয়ার। কালো, খয়েরি, লাল, সবুজ, নীল, কমলা, হলুদ, বেগুনিসহ নানা রঙের বিন ব্যাগ বাজারে পাওয়া যায়। আবার অনেকে কাপড় দিয়েও বিন ব্যাগ তৈরি করছেন। ডিজাইন কেমন হবে বা কার কেমন পছন্দ, এটা ব্যক্তির ওপর নির্ভর করে। এই আসবাবের রয়েছে বেশ কিছু বাড়তি সুবিধা।,* বিন ব্যাগ ওজনে হালকা হওয়ার কারণে বাড়ির ভেতর বা বাইরে যেকোনো জায়গায়ই ব্যবহার করা যায়।* সব সময় ব্যবহার না করলে গুছিয়েও রাখা যায়।* বিন ব্যাগের গড়ন সাধারণত আপেলাকৃতির, ত্রিকোনাকার, ফুটবলাকৃতির, ডবি, ওভাল, পেন্টাগন ধরনের হয়ে থাকে।,* কম জায়গার লিভিংরুমে বসার পাশাপাশি অতিথির জন্য ঘুমানোর বিকল্প জায়গা হতে পারে এটি।* গতানুগতিক আকার ও আকৃতির আসবাব থেকে এটি ভিন্ন বলে বেশ ফ্যাশনেবলও। একে বলা যায়, আধুনিক লাইফস্টাইলের স্মার্ট সঙ্গী।"
হোম অফিসের অন্দরসজ্জা,"১ জুলাই থেকে নব উদ্যোমে শুরু হলো লকডাউন। করোনা মহামারির দিনে আবার ফিরে এল হোম অফিস। হোম অফিস মানে ঘরে থেকেই অনলাইনে অফিসের কাজ সারা। মিটিং, প্রেজেন্টেশন, কাজ নিয়ে সাধারণ আলোচনা বা অফিসের দায়িত্বগুলো ল্যাপটপ কিংবা ডেস্কটপ কম্পিউটারে সেরে ফেলা এখন খুবই সাধারণ ও স্বাভাবিক একটি বিষয়ে পরিণত হয়েছে।  ,হোম অফিসের জন্য ঘরেই তৈরি করে নিতে হবে সৃজনশীল কাজের স্বাচ্ছন্দ্যপূর্ণ জায়গা। স্থাপত্য ও অন্দরসজ্জাবিষয়ক প্রতিষ্ঠান হাইভের প্রধান স্থপতি রাফিয়া মারিয়াম আহমেদ মনে করেন, বই পড়ার ঘর, শোবার ঘর বা বসার ঘরও হতে পারে হোম অফিসের ভালো স্পেস। তবে সে ক্ষেত্রে জায়গাটা কাজের জন্য স্বাচ্ছন্দ্য ও আরামদায়ক হওয়া উচিত। প্রয়োজনীয় সব জিনিস যেন হাতের কাছেই পাওয়া যায়, তা–ও ঠিকঠাক করে নেওয়া জরুরি। এ ছাড়া দিনের অনেকটা সময় যেহেতু এই টেবিল-চেয়ারেই কাটাতে হয়, তাই জায়গাটির সাজে একটু পরিপাটি ভাব থাকলে কাজে মন দেওয়া সহজ হবে।,মিনিমাল রাখা,মিনিমাল বিষয়টি আধুনিক একটা ধারণা। যাঁরা খুব গোছানা ও পরিপাটি কাজের জায়গা পছন্দ করেন, তাঁদের জন্য মিনিমাল সাজ সঠিক হবে। মিনিমাল সাজ মানে অল্প আসবাব বা উপাদানেই জায়গাটি সাজিয়ে নেওয়া। ল্যাপটপ বা কম্পিউটারের জন্য একটা ঠিকঠাক টেবিল, টেবিলে প্রয়োজনীয় কাগজপত্র, কলম, চা রাখার মগ/ কাপ—ব্যস, এই তো। কাজের জায়গায় অল্প জিনিস থাকলে প্রয়োজনীয় কোনো কিছু চট করে খুঁজে পেতেও সুবিধা হবে। টেবিলে ফুলদানিতে একগুচ্ছ টাটকা বর্ষার ফুল রাখতে পারেন।,অফিসকে ঘর থেকে আলাদা করুন , ঘরে জায়গা কম থাকলে ছোট আকারের অফিস স্পেসই আদর্শ। সে ক্ষেত্রে আসবাব বাছাই করতে হবে সৃজনশীল উপায়ে। সাধারণত কাজের টেবিলের কারণে ঘরের অনেকটা জায়গা দখল হয়ে যায়। তাই জায়গা বাঁচাতে ভাঁজ দেওয়া বা ফোল্ডিং টেবিল হতে পারে সমাধান। অফিস করার জন্য ঘরের টেবিল টানাটানি না করে কিনে নিতে পারেন ছোট একটা পোল্ডিং টেবিল। কাজ শেষে দেয়ালের সঙ্গেই আবার ঝুলে থাকবে টেবিলটি। ফলে জায়গা বাঁচাবে আর কাজেও ব্যবহার করা যাবে। এই জায়গায় একটু নতুনত্ব আনতে টেবিলের ঠিক ওপরে কাঠের লম্বা সেলফ করে তাতে বই, শোপিচ বা ফুল রাখা যায়। ঘর আর অফিস যেন এক না হয়ে যায়, সেদিকে খেয়াল রাখুন।,প্রাকৃতিক আলো, অফিসের কাজ মানে সেখানে দরকার পর্যাপ্ত আলো। কারণ, আলো কম থাকলে কাজের প্রতি তৈরি হবে অনীহা। তাই যথেষ্ট সূর্যের আলো যেন থাকে, সেই ব্যবস্থা করতে হবে। জানালার কাছে বা বারান্দার পাশে থাকলে কৃত্রিম আলোর দরকারই হবে না। ঘর থেকে আলাদা করতে বারান্দার এক কোণেও কিন্তু আপনি অফিসের ব্যবস্থা করে নিতে পারেন।,সৃজনশীল কাজের স্বাচ্ছন্দ্যপূর্ণ জায়গা।রঙিন আবহ, রঙের প্রতি যাঁদের আলাদা টান আছে, তাঁদের জন্য রঙিন স্পেস বাড়াবে কাজের প্রতি আগ্রহ। কাজের জায়গার চারদিকে রঙিন পেইন্টিং, লাল, নীল বা সবুজ শোপিচ বা ফাওয়ার ভাস রাখা যেতে পারে। এ ছাড়া টেবিল-চেয়ার, টেবিলে রাখা ল্যাম্পশেড রাখতে পারেন। মেঝের কার্পেটের ক্ষেত্রে গাঢ় ও কয়েক রঙের মিশেলকে প্রাধান্য দিতে পারেন। এতে কাজের জায়গাটি ঘিরে বেশ একটা রঙিন রঙিন আবহ তৈরি হবে।,সবুজে ঘেরা, কাজের জায়গা সবুজে ঘেরা হলে মানসিক প্রশান্তি পাওয়া যায়। চোখের আরাম হয়। সবচেয়ে গুরুত্বপূর্ণ হলো, প্রাকৃতিকভাবেই প্রচুর অক্সিজেন পাওয়া যায়; যা ঠান্ডা ও ফুরফুরে অনুভূতি দেবে। টেবিলের ওপরে ছোট পটে মানিপ্ল্যান্ট দেওয়া যেতে পারে। মেঝেতে টবে মাঝারি গাছে জায়গাটি অনায়াসেই ছিমছাম করে সাজিয়ে তোলা যায়। "
পেইন্টেড আসবাবের যত্ন,"পেইন্টেড আসবাব! ঘর সাজাতে এ ধারণা আমাদের দেশে নতুনই বলা চলে। কিন্তু ইন্টেরিয়রের আন্তর্জাতিক ফ্যাশনে পেইন্টেড আসবাব মানেই বর্তমান ট্রেন্ড। যাঁরা ঘরে রঙের খেলা পছন্দ করেন, তাঁরা ঘর সাজাতে পেইন্টেড আসবাব ব্যবহারে দ্বিতীয়বার ভাবেন না। পেইন্টেড ফার্নিচারে লাল, নীল, হলুদ, ফিরোজা, গোলাপি, বাদামি, অ্যাশ, আকাশি, পিচ, সবুজ, ক্রিম—এই রংগুলো বেশি ব্যবহার করা হয়।,ইন্টেরিয়র স্টাইলে পেইন্টেড আসবাব ভিন্নধর্মী ফ্যাশন। আর এ ধরনের আসবাবে শুধু একটি ঘর নয়, চাইলে পুরো ঘরেরই বাছাই করা ফার্নিচারে পেইন্ট করা যাবে। কিন্তু শুধু পেইন্ট করলেই তো চলবে না, ধরে রাখতে হবে রঙের উজ্জ্বলতা। বিশেষজ্ঞরা বলেন, ফার্নিচার যেমনই হোক না কেন, সঠিক যত্নে দীর্ঘ দিনেও রং মলিন হয় না। উজ্জ্বল চেহারায় টিকে যায় অনেক দিন।,প্রতিদিন ধুলা ঝাড়ুন, বাতাসের ধুলা প্রথমেই পড়ে ঘরে সাজানো আসবাবের ওপর। দু–তিন দিন পরিষ্কার না করলেই সাদা ধুলার আবরণ পড়ে যায়। আপাতদৃষ্টে ধুলার ক্ষতি বোঝা যায় না। কিন্তু এতে রঙের উজ্জ্বলতা ও চকচকে ভাব চলে যায়। তাই পেইন্ট করা আসবাব পাতলা সুতি কাপড় বা নরম ডাস্টার দিয়ে পরিষ্কার করতে হবে প্রতিদিন।,আসবাব থেকে দাগ সরান, পেইন্টেড আসবাবে দাগ হলে সঙ্গে সঙ্গে লিকুইড বা ঘরে থাকা কম ক্ষারের সাবান হালকা গরম পানিতে মিশিয়ে মুছে নিতে হবে। এরপর স্বাভাবিক পানিতে কাপড় ভিজিয়ে মুছতে হবে। শেষে শুকনা সুতি কাপড় দিয়ে আসবাব মুছে নিতে হবে। তা না হলে পানির দাগ রয়ে যাবে।,রিপেইন্টিং,অনেক সময় দেখা যায়, পেইন্ট করা ফার্নিচারের অল্প জায়গার রং উঠে যায়। সে ক্ষেত্রে কেবল সেই জায়গাটুকু রিপেইন্ট করে সমাধান করা যায়। প্রথমে এক কোট রং দিয়ে শুকিয়ে দ্বিতীয় কোট দিতে হবে।,অ্যাকসেসরিজ ব্যবহার, পেইন্টেড ফার্নিচারে যেন দাগ না লাগে বা ধুলা কম পড়ে, তাই অ্যাকসেসরিজ ব্যবহার করা উচিত। যেমন টেবিল ম্যাট, ক্লথ, রানার ইত্যাদি।,অয়েল ফিনিশ,পেইন্ট আসবাবের রং ধরে রাখতে বারবার রং করাতে বাড়বে খরচ। সে ক্ষেত্রে অয়েল ফিনিশ আসবাবের রং ভালো রাখবে। অয়েল ফিনিশ একধরনের তেল, যা রং সুরক্ষিত রাখে, উজ্জ্বল দেখায়।,বৃষ্টি থেকে সাবধান,প্রায়ই দেখা যায়, ঘরের ফার্নিচার জানালার পাশে রাখা। জানালা খোলা রেখে ঘুমিয়ে পড়েছেন। আর সারা রাত বৃষ্টিতে ভিজে জবুথবু রঙিন ফার্নিচার। তাই এখন বৃষ্টির দিনে ফার্নিচার বাঁচান বৃষ্টির ছাট থেকে। ,ছবি: পেকজেলসডটকম"
চাই টবেরও যত্ন,"চলছে আষাঢ় মাস। রিমঝিম রিমঝিম বৃষ্টিতেই কেটে যাচ্ছে দিনের অনেকটা সময়। আর বর্ষার এই পানিতে আপনার শখের গাছগুলো ভিজে হচ্ছে আরও তরতাজা আর প্রাণবন্ত। গাছ লাগানোর জন্য এই সময়কে বলা হয় সবচেয়ে উপযোগী। এর কারণ হলো বর্ষার পানি। প্রাকৃতিক এই পানিতে থাকে পটাশিয়াম, নাইট্রেট আয়ন, ম্যাগনেসিয়াম, সোডিয়াম, নাইট্রোজেন ও সালফেট, যা বাড়ায় গাছের জীবনী শক্তি। কিন্তু কখনো মুষলধারে আবার কখনো টিপটিপ বৃষ্টির ফোঁটায় শখের টব বা র‍্যাকগুলোর কিন্তু হচ্ছে করুণ দশা।,একসময় গাছ লাগাতে সাধারণ মাটির বা প্লাস্টিকের টব ছিল ভরসা। কিন্তু এখন শখ করে শুধু গাছ নয়, টব আর গাছ রাখার র‍্যাকও কেনা হয়। টেরাকোটা টব, সিরামিক, কাচ, বাঁশ, কাঠের টব কিংবা রড, স্টিল বা আয়রনের র‍্যাকে সাজানো গাছের সৌন্দর্য হয় আরও দৃষ্টিনন্দন।,তবে বৃষ্টির পানিতে ভিজে বারান্দা বা ছাদে রাখা গাছের টপ ও র‍্যাকে প্রথমেই শেওলা পড়তে শুরু করে। এ ছাড়া স্যাঁতসেঁতে পরিবেশের কারণে র‍্যাকগুলোতে অনেক সময় মরিচাও ধরে। আর রং নষ্ট হওয়া তো একেবারেই স্বাভাবিক। বাঁশ বা বেতের র‍্যাকে টব সাজালে তাতে দীর্ঘ সময় পানি লাগলে তৈরি হয় একধরনের ভেজা গন্ধ।,তাই বর্ষার এই সময়ে সাধারণ ও সহজ কিছু উপায়ে টবের যত্ন নেওয়ার পরামর্শ দিলেন গাছের টব ও র‍্যাক বিপণনের অনলাইনভিত্তিক পেজ রাইট চয়েজের মানবসম্পদ বিভাগের প্রধান হরলাল চন্দ্র।, ১. বর্ষায়ও যখন রোদ থাকবে, তখন গাছের টব ও র‍্যাকগুলো একটু শুকিয়ে নিতে হবে।,২. রোদ না থাকলে বাড়তি ফ্যানের বাতাসে পানি শুকিয়ে নিন।,৩. গাছের টবে যেন পানি জমে না থাকে, খেয়াল করতে হবে। এতে মাটির টব ক্ষয় হয়ে অমসৃণ হয়ে যায়।,৪. শেওলা বা ছত্রাকের সাদা দাগ যেন না হয়, তাই প্রতিদিন টব শুকনা কাপড় দিয়ে মুছে ফেলুন।,৫. টব ও র‍্যাক সরিয়ে প্রতিদিন স্থানটির কাদাপানি পরিষ্কার করুন।,৬. মাটি, সিরামিক ও কাচের টবগুলো সাবানপানি দিয়ে সপ্তাহে একবার মোছে নিন। খাঁজকাটা হলে ব্রাশ ব্যবহার করুন।,৭. বর্ষার আগেই আয়রনের র‍্যাকগুলো রং করে নিতে পারলে ভালো।,৮. র‍্যাকগুলো ভিনেগার, বেকিং সোডা, সাবানপানি বা এই ধরনের উপকরণের জন্য বিশেষ পরিষ্কারক দিয়ে পরিষ্কার করুন।"
স্বল্প আলোতেও সবুজের সমারোহ,"ইট–পাথরের এই শহরে সবুজ খুঁজে পাওয়া একটু কঠিনই বটে। তাই অনেকেই চান নিজের অন্দরমহলটাকে সবুজের আভায় সাজাতে। এতে অন্দরসজ্জায় যেমন পরিবর্তন আসবে, তেমনই বাড়ি হয়ে উঠবে আরও বসবাস উপযোগী। কিন্তু অনেকেই মনে করেন, পর্যাপ্ত আলো না থাকলে বাড়িতে ইনডোর প্ল্যান্ট রাখা যায় না। কিন্তু বিশেষজ্ঞরা বলেন, এ নিয়ে চিন্তিত হওয়ার কিছু নেই। কারণ, ইনডোর প্ল্যান্টের এমন কিছু প্রজাতি রয়েছে, যা বাড়ির ভেতর বা ঘরের স্বল্প আলোতেও বেড়ে উঠতে পারবে। তা ছাড়া এসব গাছ ঘরের বাতাসও রাখে দূষণমুক্ত। ,বাংলায় এর নাম ঘৃতকুমারী বা ঘৃতকাঞ্চন। এই গাছের রস ত্বক ও চুল পরিচর্যায় কাজে লাগে। ঘরের ভেতরের বাতাসকে পরিষ্কার রাখতে এবং অক্সিজেনের মাত্রা বাড়াতে এর তুলনা নেই। মাত্র ১টি অ্যালোভেরা গাছ ৯টি বায়োলজিক্যাল এয়ার পিউরিফায়ারের সমান কাজ করে। ,কাঁটাযুক্ত এই গাছও আপনি খুব সহজে ঘরে রাখতে পারেন। মরুভূমির ক্যাকটাস ছাড়া অন্য জাতের ক্যাকটাসের জন্য খুব বেশি আলোর প্রয়োজন হয় না। এমনকি খুব বেশি পানিরও প্রয়োজন হয় না। সপ্তাহে দুই দিন রোদ আর অল্প কিছু পানি এর জন্য যথেষ্ট। বিভিন্ন রকম ক্যাকটাস কিনতে পাওয়া যায় নার্সারিগুলোয়। বারান্দা কিংবা জানালার পাশে খুব সহজে রেখে দিতে পারেন এই গাছ। ,সবুজ এই গাছ পামগাছেরই একটি প্রজাতি। এটি আকারে ছোট এবং ঘরের ভেতর বড় করার উপযোগী। অফিস বা কমার্শিয়াল স্পেসগুলোর জন্য সর্বাপেক্ষা উপযোগী গাছগুলোর মধ্যে অন্যতম হচ্ছে লেডি পাম। এটি দেখতে অনেকটা ছোট তালগাছের মতো হয়। সাধারণত এটি রাপিস নামে বেশি পরিচিত, খুব সহজেই এই গাছ ঘরের ভেতর রাখা যায়। লেডি পাম খুব ধীরে বৃদ্ধি পায়। খুব একটা রোদেরও দরকার পড়ে না এই গাছের। ,এই গাছের যত্ন এবং পরিচর্যা খুবই সহজ। যেকোনো রকম তাপমাত্রায় বেড়ে ওঠার আশ্চর্য ক্ষমতা রয়েছে এই গাছের। তবে প্রতিদিন নিয়মিত পানি দিলে এই গাছ দ্রুত বেড়ে ওঠে। আলোর প্রয়োজন থাকলেও সূর্যের আলোর প্রয়োজন নেই। ,এই গাছ কম আলো, কম জলেও বাঁচে বলে বাড়ির ভেতর যেখানে সূর্যের আলো প্রায় পৌঁছায় না, সেখানেও বেঁচে থাকে এই গাছ। এই গাছকে এয়ার পিউরিফায়ার নামেও ডাকা হয়। ছায়াতেই ভালো থাকে এরা। ,এই গাছ ৮ থেকে ১২ ফুট লম্বা হয়ে থাকে। প্রচুর পরিমাণ বাতাস পরিশোধন করতে পারে। বাতাস থেকে ফর্ম্যালডিহাইড, ট্রাইক্লোরোইথিলিন নামক বিষাক্ত দূষণমুক্ত করে ঘরের পরিবেশকে করে তোলে বসবাসের উপযোগী। ঝোপযুক্ত গাছটি ঘরের মধ্যে থাকা বিষাক্ত পদার্থ দূর করে। কয়েক দিন পরপর কিছু সময়ের জন্য সূর্যের আলোতে গাছটি রাখতে হয়। ,তুলসী একটি ঔষধি গাছ। এর পাতা, বীজ, ডাল সবকিছুই মানুষের জন্য উপকারী। আয়ুর্বেদে তুলসীকে ভেষজের অত্যন্ত গুরুত্বপূর্ণ উপাদান হিসেবে আখ্যা দেওয়া হয়েছে। সর্দি–কাশি, নাক দিয়ে পানি পড়া, জ্বর জ্বর ভাব দূর করার জন্য তুলসী পাতার রস খুবই উপকারী। তুলসী গাছ ঘরে খুব সহজেই রাখা যায়। খুব একটা যত্নেরও দরকার হয় না এই গাছের। বাতাসকে পরিষ্কার রাখে এই গাছ।"
"দেয়ালে নিজেই আনুন নতুনত্ব
","বারান্দার এক পাশের দেয়ালের পলেস্তারা উঠে গেছে এক বছরের ওপরে। তাকালেই অস্বস্তি লাগে। করোনার কারণে বাইরে থেকে কারিগর এনে ঠিক করার উপায়ও নেই। তাই হুট করেই সিদ্ধান্ত নিলাম। নিজেই তো রঙিন করে ফেলতে পারি দেয়ালটা।,রংতুলি নিয়ে দাঁড়িয়ে পড়লাম দেয়ালের সামনে। ছয়-সাত দিনের চেষ্টায় দেয়ালের ওপরে এঁকে ফেললাম লতাপাতা। এভাবে নতুন সাজে দেয়াল বা ঘর সাজানো যায়, তার নমুনা আমরা দেখেছি-শুনেছি করোনাকালে। চাইলে যে কেউ পুরোনো দেয়ালে নিয়ে আসতে পারেন নতুনত্ব।,সে চেষ্টা থেকেই জীবনে প্রথমবার দেয়ালে আঁকা। নতুন গল্প ফুটিয়ে তোলার সেই গল্পই তুলে ধরা হলো এখানে—"
জুতা রাখার নান্দনিক তাক,"ঠিক ঠিক এক জোড়া জুতা পেলে একজন মেয়ে পৃথিবী জয় করতে পারে—হলিউড অভিনেত্রী মেরিলিন মনরোর এই কথা ধরেই বলা যায়, জুতার মতো জুতা রাখার জায়গাটাও কম গুরুত্বপূর্ণ নয়। ঘরের প্রবেশদ্বার হোক কিংবা অন্দরের ভেতরে, জুতার তাক দরকারি অনুষঙ্গ।,কাপড় বা সাজসজ্জার উপকরণ সবকিছুই একটি নির্দিষ্ট স্থানে গুছিয়ে রাখা পরিপাটি গৃহের নিদর্শন। তেমনি অতিথি হোক বা ঘরের সদস্য প্রতিদিনের ব্যবহৃত জুতাগুলোও তাকে সাজিয়ে রাখা অন্দরসজ্জার একটি অংশ।,গতানুগতিক ধারা থেকে বেরিয়ে জুতার তাকগুলোর নকশায় দেখা যাচ্ছে নতুনত্ব। একসময়ের একরঙা প্লাস্টিক, লোহা বা ইস্পাতের জুতার তাকগুলোর পরিবর্তে দৃষ্টিনন্দন নকশা ও সহজে ব্যবহার উপযোগী তাক অনেকের কাছেই আকর্ষণীয়।,দুই দরজা, সিঁড়ি, আসন বা আয়নাবিশিষ্ট জুতার তাকের পাশাপাশি একেবারেই নতুন ধারা হলো লোকজ ধারায় আঁকা ছবি বা রিকশাচিত্র ও আলপনার নকশা করা জুতার তাক। এ ছাড়া উপকরণে এসেছে ব্যতিক্রমধর্মী সব বিকল্প। কাঠ, পার্টিকেল বোর্ড, ফাইবার বোর্ডের মতো উপকরণেই তৈরি করা হচ্ছে জুতার র‌্যাক।,রাফি আর্ট গ্যালারি একটি অনলাইনভিত্তিক উদ্যোগ। সব ধরনের আসবাবে রিকশাচিত্র, লোকজ ও ম্যান্ডেলা ধাঁরায় আঁকেন তাঁরা। এর স্বত্বাধিকারী মুহাম্মদ রাজিব বলেন, ‘আঁকা আসবাবের ধারাটি খুব বেশি পুরোনো নয়। শুধু বার্নিশ থেকে সরে এসে বছর পাঁচেক ধরে ছবি আঁকার এই ভিন্ন ধারাটি তৈরি হয়েছে।নিজস্ব শিল্পীদের দিয়ে আমাদের কারখানায় তাক তৈরি ও ছবি আঁকার কাজ করানো হয়। ক্রেতারা চাইলে তাঁদের পছন্দের ফরমাশও দিতে পারেন।’,একেবারেই দেশি এই জুতার তাকগুলো তৈরি করা হয় গর্জন বোর্ড দিয়ে। দুই দরজার তাকগুলোর উচ্চতা ৩ ফুট আর প্রস্থ ১৪ ইঞ্চি। তাকের ভেতরে রয়েছে ৩টি ধাপ, যাতে ৭ জোড়া জুতা রাখা যাবে।,নান্দনিক ও সৃজনশীল আসবাব নিয়ে কাজ করে বহু। অভিজাত জুতার তাক চাইলে ঢুঁ দিতে পারেন এখানে। একেবারে দেশি উপকরণ সেগুন কাঠ ও সেগুন কাঠের বোর্ডের মিশেলে তৈরি করা এই জুতার তাকে ২০ থেকে ৪০ জোড়া জুতা রাখা সম্ভব। দুই দরজাবিশিষ্ট পাল্লায় ছোট ছোট ছিদ্র আছে, যেন ভেতরে বাতাস চলাচল করতে পারে এবং জুতার গন্ধ না হয়। দাম পড়বে ২২ হাজার টাকা। চাইলে অনলাইনেও ফরমাশ দিতে পারেন। সে ক্ষেত্রে ৮০০ টাকা ডেলিভারি চার্জ যোগ করতে হবে। তবে এই সুবিধা শুধু ঢাকার মধ্যেই।,এ ছাড়া অটবিতে পেয়ে যাবেন কাঠের তৈরি অন্য রকম শু র‌্যাক। এই র‌্যাকগুলো সহজেই ভাঁজ করে খোলা ও বন্ধ করা যায়। সামনে আয়না দেওয়া আছে, যাতে করে জুতা পরে দেখে নেওয়া যাবে। চেস্টনাট রঙের র‍্যাকটির উচ্চতা সাড়ে ৪ ফুট। দাম পড়বে ২৬ হাজার।,হাতিলে রয়েছে পাঁচ ধরনের শু র‍্যাক। সিঁড়ির মতো তিন ধাপের ভাঁজ করা র‍্যাকের দাম পড়বে ২৭ হাজার। এ ছাড়া জুতা রাখার তিন ধরনের ব্যবস্থা রয়েছে, এমন র‌্যাকের দাম ৩৮ হাজার টাকা। এ ছাড়া ড্রয়ার ও তাক দেওয়া র‍্যাক ১১ হাজার ৫০০ টাকা ও আয়না দেওয়া ভাঁজ দেওয়া র‌্যাক ৩৪ হাজার ৮৫০ টাকা।,হাইটেকে আছে ভিন্নধর্মী গদি দেওয়া বসার আসনসহ ভাঁজ দেওয়া র‍্যাক। দাম পড়বে ১৯ হাজার টাকা। এ ছাড়া নাভানা ফার্নিচারে পাওয়া যাবে ৬০০০ থেকে ১২৫০০ টাকার মধ্যে দরজা দেওয়া কাঠের শু র‌্যাক। বাজেট কিছুটা কম হলে ঘুরে আসতে পারেন রিগ্যাল ফার্নিচার থেকে। এখানে ২০০০ থেকে ১৩৫০০ টাকার মধ্যে পেয়ে যাবেন পছন্দের শু র‌্যাক।"
মন ভালো রাখতে পারে বারান্দা,"বারান্দা হতে পারে বাসার সবচেয়ে পছন্দের জায়গা। বারান্দার রোদ্দুরে আরাম কেদারায় বসে গরম দুধ ছাড়া চায়ে চুমুক দিতে দিতে পত্রিকার পাতায় চোখ বোলানো । মন ভাল হয় না, কে বলেছে?,সন্ধ্যা পেরিয়ে অনেক সময় গেছে, এখন রাত আধারে বারান্দায় পাবেন ‘গথিক গন্ধ’।,অষ্টাদশ শতকের ভৌতিক রোমান্টিক সাহিত্য কি ফিরে এল অন্ধকার বারান্দায়, এ কেমন ভুতুরায়ন?,বরং সারাদিনের ক্লান্তি শেষে বারান্দায় বসে প্রিয় লেখকের বই পড়া নয়ত গান শোনা। অন্ধকার আকাশের দিকে তাকিয়ে শুনি “আঁধারের গায়ে গায়ে পরশ তব/সারারাত ফোটাক তারা নব নব।’,অতিমারির এই সময়ে এই বারান্দা হতে পারে এক স্বস্তির জায়গা। কিন্তু বারান্দায় জঞ্জাল, পুরনো আসবাব, ঘটি–বাটি, কাপড় রেখে দিলে তা হয়ে উঠবে নিরানন্দের জায়গা। তাই ঘর পরিষ্কারের নামে বারান্দায় অপ্রয়োজনীয় জিনিষের স্তুপ করে রাখা নয়। এমন বারান্দা স্বাস্থ্যের জন্য ভালো নয়।,খুব দামী আসবাব আর অনেক দামের জিনিষ এনে বারান্দায় রাখবেন তা নয়। বদলে দেবার দরকার নেই এর কাঠামো। আপনার শিল্পী মনের মাধুরী মিশিয়ে দিতে পারেন বারান্দার সৌন্দর্য্যে। দেয়ালে থাক পছন্দের স্টিকার, ছবি নয়তো মুখোশ। মনে পড়ে যাবে সেই কবে চারুকলার বর্ষ শুরুর মিছিলে মুখে মুখোশ লাগিয়ে পদব্রজ। আর দেয়ালে ঝোলাতে পারেন একাধিক গাছ, প্লাস্টিকের নয়, টাটকা সতেজ গাছ। টবের মাটিতে গজাবে দূর্বা ঘাস। গাছে গাছে রঙ্গিন ফুল, পাতা বাহার, বনসাই আর মানি প্লান্ট। সৈকত থেকে কুড়িয়ে আনা নুড়ি পাথরগুলো সাজিয়ে দিন সিরামিক বা মাটির টবে। কাঁচের বোতলে থাকতে পারে গাছ। আর থাকবে রঙ্গিন ফ্লোর কুশন, মন চাইলে কার্পেট। একপাশে থাকুক মোড়া আর ছোট টেবিল।,বারান্দায় বসে মনে আসে কত সুখ স্মৃতি। হোক বসন্ত নয়তো হেমন্ত—প্রতি ঋতুতেই অনেক সুখের স্মৃতি জমবে এখানে। সামনে নিস্তব্ধ নীল আকাশ, তারা ফোঁটে ওইখানে, জোনাকিরা জ্বলে ভালোবেসে।,মন ভালো হবে না?"
সৌন্দর্যবর্ধক গাছ যখন বিপজ্জনক,"নান্দনিক রুচিবোধের বহিঃপ্রকাশে কিংবা গৃহসজ্জায় একটু প্রাণের ছোঁয়ার জন্য গাছের বিকল্প নেই। কংক্রিটের এই শহরে মাথা গুঁজে বাঁচার তাগিদে ইট-কাঠ-পাথরের কুঠুরিতেই আমরা খুঁজে নিই আপন আবাস। তবে বাসা তো শুধু অস্তিত্ব রক্ষার জন্যই নয়, নিবিড় স্বস্তি আর একান্ত নিজের মতো থাকতেই চাওয়া–পাওয়ার প্রতিফলনে সাজিয়ে–গুছিয়ে বাসাকে আমরা বাড়িতে রূপান্তরিত করি। কর্মব্যস্ত জীবনের ব্যর্থতা সফলতাগুলো বাইরে রেখে বাড়ি ফেরার এই প্রণোদনা বাড়িয়ে তোলে সবুজের ছোঁয়া।,প্রকৃতির পরশ পেতে ছাদ, বারান্দা, সিঁড়িঘর এবং প্রবেশদ্বারে গাছ রাখি আমরা। আর অন্দরসজ্জায় ব্যবহৃত গাছের বাহার দেখা যায় ড্রয়িংরুমে, বেডরুমে, লিভিংরুমে কিংবা যেকোনো মানানসই জায়গায়। কিন্তু জানেন কি, সঠিক জ্ঞান না থাকলে প্রাণের প্রতিচ্ছবি ঘরে রাখা আপাতনিরীহ গাছ হতে পারে আপনার শারীরিক বা মানসিক ক্ষতির কারণ! মানতে কষ্ট হলেও এটাই সত্যি। বিশেষ করে বাড়িতে ছোট শিশু এবং পোষা প্রাণী থাকলে সৌন্দর্যবর্ধনে জনপ্রিয় অনেক গাছ হতে পারে মৃত্যুর কারণ। তাই জেনে নেওয়া ভালো কোন গাছগুলো হতে পারে স্বাস্থ্যের জন্য প্রত্যক্ষ বা পরোক্ষ হুমকি। ,ক্রোটন বা পাতাবাহারের রূপে সব প্রকৃতিপ্রেমী মুগ্ধ। ফুল না ফুটলে কী হবে, পাতাতেই যে রং রূপের কারসাজি! আর তাই ঘরে-বাইরে বিভিন্ন জাতের পাতাবাহারের জনপ্রিয়তা। কিন্তু ক্ষতিকর গাছের তালিকায় পাতাবাহারের নাম দেখে অবাক হওয়ার কিছু নেই। পাতাবাহারের বিষাক্ত রস ও বীজ অ্যালার্জি বা ত্বকের জ্বালাপোড়ার কারণ হতে পারে। আর কোনোভাবে পেটে চলে গেলে মন খারাপ, বিরক্তি, বমি বমি ভাব, বমি, মাথাব্যথা, কোষ্ঠকাঠিন্যের মতো সমস্যা হতে পারে। শুধু তাই নয়, ত্বকের কাটাছেঁড়ার মাধ্যমে রক্তে মিশে গেলে যদি দ্রুত চিকিৎসা না করা হয় তবে মৃত্যুও হতে পারে। ,পাতাবাহারের মতোই পাতার রং, নকশা, বৈচিত্র্য আর আকৃতির জন্য বিভিন্ন রকমের অ্যাগলোনিমার গ্রহণযোগ্যতা তুঙ্গে। যত্ন এবং আলো-বাতাস কম লাগে বলে ইনডোর প্ল্যান্ট হিসেবে জনপ্রিয়। তবে দর্শনধারী হলেও গুণবিচারে অ্যাগলোনিমার রস বিপজ্জনক। কাজের সময় এই রস চামড়ায় লাগলে জ্বালাপোড়া তো হবেই, চোখে লাগলে ডাক্তারের কাছে দৌড়াতে হবে। ,শৌখিন ইনডোর প্ল্যান্টের মধ্যে অ্যাডেনিয়ামের জনপ্রিয়তা দিন দিন বেড়েই চলেছে। এই গাছের মনোমুগ্ধকর ফুলের রংবাহারে চোখ ফেরানো মুশকিল, ফুলদানি নয়—ঘরের কোণে অ্যাডেনিয়াম অন্দরসজ্জায় যোগ করে আভিজাত্য। ফুল ছাড়াও অ্যাডেনিয়ামগাছের আকৃতির আকর্ষণ এড়ানো মুশকিল। তবে জানেন কি, আফ্রিকান বেশ কিছু ক্ষুদ্র জাতিগোষ্ঠী তাদের তিরের মাথায় বিষ দিতে অ্যাডেনিয়াম রস ব্যবহার করে! হ্যাঁ। এই গাছের মূল, কাণ্ড ও শাখা-প্রশাখা থেকে দুধের মতো বিষাক্ত রস নিঃসৃত হয়, যা ত্বক ও মিউকাস টিস্যুর মাধ্যমে শরীরে প্রবেশ করলে মারাত্মক নেশা হয়। মাত্রা কমবেশি হলে অজ্ঞান হয়ে যাওয়া এমনকি মৃত্যুও হতে পারে। তাই যথাযথ সতর্কতা ছাড়া অ্যাডেনিয়াম হতে সাবধান। ,বড় বড় সবুজ পাতার লতানো গাছ—ঘরে বা বাইরে যেখানেই হোক না কেন, খুব সহজেই প্রকৃতির কাছাকাছি নিয়ে যায় মন্সটেরা। প্রতিকূল আলো-বাতাসে যত্ন ছাড়াই বাড়ে বলে সবুজপ্রেমী প্রায় প্রতি ঘরেই দেখা মেলে এই গাছের। জানার বিষয়, মন্সটেরা পাতার রস সংবেদনশীল ত্বক বা চোখে গেলে তীব্র প্রতিক্রিয়া করে। আর ভুল করে এই পাতা চিবিয়ে ফেললে তো কথাই নেই—মুখ ও গলা ফুলে যাওয়া, কণ্ঠস্বর বিকৃতি, ঠোঁট ও মুখ অবশ হয়ে যাওয়ার মতো ক্ষতির সম্মুখীন হতে হবে। ,ছবিতে, পোস্টারে কিংবা স্ক্রিনসেভারে প্রায়ই দেখা যায়, নানা রঙে রঙিন ফুলের ভূমিসজ্জায় সেজেছে প্রকৃতি। যার প্রধান কৃতিত্ব আজালিয়া ফুলের। এই ফুল যেমন রোদহীন স্থানেও চমৎকার ল্যান্ডস্কেপ তৈরি করে, তেমন অন্দরসজ্জায় যোগ করে অনন্য বসন্ত। শুধু ফুল নয়, আজালিয়া বনসাইশিল্পের জন্যও আদর্শ। তবে এই সৌন্দর্যের রয়েছে অ্যান্ড্রোমডোটক্সিন, যা নেশায় আচ্ছন্ন করে এবং শরীর অবশ করে দেয়। আজালিয়া পাতা পেটে গেলে বিষক্রিয়ায় বমি, খিঁচুনি, পেটে ব্যথা এবং ৬ ঘণ্টা পর্যন্ত অজ্ঞান হয়ে থাকতে পারে পূর্ণবয়স্ক মানুষ। ,অ্যালোকেসিয়া। বাংলায় যাকে বলি কচু। গ্রামে হাটে-মাঠে-ঘাটে বা বাড়ির আনাচকানাচে গজিয়ে ওঠা অ্যালোকেসিয়াকে আগাছাজ্ঞান করলেও শহরে কিন্তু বেশ জনপ্রিয় সেমি–ইনডোর গাছ। অনেক জাতের মধ্যে সবুজ রঙের মখমলে তৈরি বড় বড় পাতার মতো দেখতে অ্যালোকেসিয়ার দামটাও নার্সারিতে নিতান্ত কম নয়। তবে এই গাছের রাইজোম বিশেষত বিপজ্জনক। তবু অ্যালোকেসিয়া ভোজ্য—মানে বাঙালির ভাতে ভর্তা, ভাজি, ঘন্ট বা ইলিশের মাথা দিয়ে চচ্চড়িতে কচুর কথা বলছি। কিন্তু এর কিছু প্রজাতিতে বিষাক্ত স্ফটিক রয়েছে, যা গলা চুলকানো, জিহ্বা অবশ হয়ে যাওয়া, জ্বলুনি এমনকি জিহ্বা ও গলা ফুলে গিয়ে শ্বাসরোধে মৃত্যুর কারণ হতে পারে। ,এই গাছের আরেক নাম ডাইফেনব্যাকিয়া। এর সৌন্দর্য নিয়ে যেমন নতুন করে কিছু বলার নেই, তেমন দ্বিরুক্তি নেই বিষাক্ত প্রতিক্রিয়ায়। ডাম্বকেনের পাতার এবং কাণ্ডের রস অত্যন্ত বিষাক্ত, যা ত্বকে জ্বালাপোড়া বা ক্ষত সৃষ্টি করতে পারে সংস্পর্শে গেলেই। উদ্ভিদবিজ্ঞানীদের মতে, এই গাছ হাত দিয়ে ধরলে এবং ওই হাত দিয়ে চোখ ছুঁলে চোখে ভয়ানক অস্বস্তি বা জ্বলুনি হয়। চোখের এই প্রদাহ বেড়ে গেলে অন্ধত্বের আশঙ্কাও থাকে। এই গাছের যেকোনো অংশ খাওয়ার পর বা গলায় যাওয়ার কিছুক্ষণের মধ্যে একটি শিশুর মৃত্যু হতে পারে, প্রাপ্তবয়স্ক মানুষের জীবনও খুব বেশি সময় থাকবে না।এ ছাড়া স্পার্জ, সাইক্লেমন, ক্লিভিয়া, ব্রোভালিয়া, শ্যাফলার, ডেফোডিল, ইংলিশ আইভি, ক্যালাডিয়াম, টিউলিপ ইত্যাদি গাছেরও কমবেশি ক্ষতিকর দিক রয়েছে। তবে সঠিক তথ্য এবং যত্ন করার নিয়ম জানলে সব গাছই বাড়িকে সতেজ করে তুলবে। গাছের যত্নআত্তি করার সময় হাতে গ্লাভস ও চোখে চশমা ব্যবহার করলে অনেক দুর্ঘটনা এড়ানো সম্ভব। আর গাছ ক্ষতিকর হোক বা না হোক—অবুঝ শিশুদের নাগালের বাইরে রাখাই ভালো। অনেক গাছ আবার বিড়াল ও কুকুরের জন্য ক্ষতিকর, তাই গাছ বাছাই এবং বাড়িতে আনার আগে পোষা প্রাণীদের কথা মাথায় রাখা উচিত।"
ঝরনা ঝরে ঝরে রে,"প্রাচীনকালে সুপেয় পানির ব্যবস্থা হতো ঝরনা বা ফোয়ারা থেকে। বহু বছর পর যখন মানবসভ্যতা কিছুটা উন্নত হলো, তখন আবার ঝরনা থেকে প্রাকৃতিক পানি জমিয়ে রাখা হতো কৃত্রিমভাবে।,ইতিহাস বলে, প্রায় তিন হাজার বছর আগে এমন ফোয়ারা তৈরি হয়েছিল। আর সে সময়টি ছিল প্রাচীন মেসোপটেমিয়া সভ্যতা। এ ছাড়া গ্রিক সভ্যতার সময়েও এমন ফোয়ারার অস্তিত্ব খুঁজে পাওয়া যায় বিভিন্ন গবেষণায়।,তবে এখন চাইলেই ঘরের মধ্যে কৃত্রিমভাবেই ঝরনা তৈরি করে নেওয়া যায়। তীব্র গরম কমাতে এমন ফোয়ারা বেশ সহায়ক বটে। ঘর আকারে বড় হলে অনেকখানি জায়গা নিয়েই তৈরি করা যায় বড় ফোয়ারা। তবে ছোট ঘরের জন্য ছোট ছোট ফোয়ারাই ঠিক থাকবে। এমনকি বাজারেও ছোট আকারের সম্পূর্ণ তৈরি করা ফোয়ারা পেয়ে যাবেন।,এ ছাড়া ফোয়ারা নিজ হাতে তৈরি করে নেওয়ার আছে সহজ উপায়। ইউটিউব দেখে রপ্ত করাও কঠিন কিছু নয়। আবার চাইলে ঘরের গরম কমাতে ফরমাশ দিয়ে ফোয়ারা তৈরি করে নেওয়া সম্ভব। সে ক্ষেত্রে ঘরের আকার ও পছন্দ দুটোকে প্রাধান্য দিয়েই ফোয়ারা বসানো উচিত।,অন্যদিকে সৌন্দর্যের পাশাপাশি অন্দরের ভেতরকার তাপমাত্রা কমাতে সাহায্য করে ফোয়ারা। কারণ, পানি বাতাসের আর্দ্রতা বাড়ায়। যে কারণেই অন্দরে ফোয়ারা রাখলে ঘর অনেকটাই ঠান্ডা হয়ে যায়।,তবে এসব কৃত্রিম ফোয়ারা ঘরের এমন স্থানে রাখা উচিত, যেখানে বাতাসের আনাগোনা বেশি। যাতে সহজেই আর্দ্রতা বাতাসের সঙ্গে সারা ঘরে ছড়িয়ে পড়ে।,ভেতরের পাশাপাশি চাইলে ঘরের প্রবেশদ্বারে, বারান্দায়, ছাদে বা ঘরের সামনে খোলা কোনো জায়গায় করা যায় কৃত্রিম ফোয়ারা। আর এর চারদিকে গাছ রাখলে এক টুকরা জলধারা ও বাগান দুই-ই আমেজ পাবেন।,ঘর ছোট হলে টেবিলের ওপর বসানো যায় ডেস্কটপ ফোয়ারা। এ ছাড়া ঘরের মেঝেতে মাঝারি আকারের ফ্লোর টপ বেশি জায়গা নেয় না। কিন্তু বড় ঘরে দেয়ালে বা কোনায় ফোয়ারা করলে ঘরের তাপমাত্রার পার্থক্য সহজেই বোঝা যাবে। তবে গরম কমাতে ছোট বা মাঝারি ফোয়ারা দরকার হবে কয়েকটি।,র‍্যাস্টিক গার্ডেন একটি অনলাইনভিত্তিক পেজ, যারা মূলত ফরমাশে ফ্লোর টপ ফোয়ারা তৈরি করে থাকে। এই পেজের স্বত্বাধিকারী সাব্বির আহমেদ চার মাস আগে অনলাইনের মাধ্যমে এর বিপণন শুরু করেন। কোনো প্রাতিষ্ঠানিক শিক্ষা ছাড়াই ইউটিউব দেখে ফোয়ারা তৈরির কাজ শেখেন তিনি। সাব্বির আহমেদ বললেন, সাধারণত সিমেন্ট ও পাতের তন্তু মিশিয়ে ফোয়ারা তৈরি করেন তাঁরা। এতে করে ফোয়ারা আরও মজবুত হয়। তাঁদের তৈরি ফোয়ারাতে ৫০ লিটারের মতো পানির দরকার হয়।,ফ্লোর টপজাতীয় ফোয়ারার নিচের পুলটি সাধারণত ৮ থকে ১০ ইঞ্চি গভীর হয়। তাই চাইলেই গাপ্পি মাছ বা পদ্ম ফুল রাখা যায় সহজেই। এর আরেকটি সুবিধা, ফোয়ারায় মশা তৈরি হবে না। এ ছাড়া পানি যেহেতু সব সময়েই সচল থাকে, তাই অক্সিজেন তৈরি হয় এবং পরিষ্কারেরও দরকার পড়ে না। তবে মাসে একবার পানি শুকিয়ে নতুন করে পানি দিলে স্বচ্ছতা থাকবে। এ ছাড়া সপ্তাহে একবার দুই কাপ করে পানি দিলে প্রবাহ সচল থাকবে।"
অন্দর সাজুক ভালোবাসায়,"নতুন একটি সম্পর্কের যাত্রায় জড়িয়ে থাকে আবেগ-অনুভূতি আর ভালোবাসা। সেই আবেগ–অনুভূতির ছোঁয়া থাকুক আপনাদের চার দেয়ালের সাজসজ্জাতেও। প্রতিটি সুন্দর মুহূর্ত থাকুক আরও সজীব ও সতেজ। নবদম্পতির নতুন অধ্যায় শুরু হোক সাজানো–গোছানো অন্দর দিয়ে। ,চেনা পরিবেশ ছেড়ে নতুন পরিবেশে। নতুন সম্পর্ক, নতুন মানুষ, সেই সঙ্গে নতুন গল্পের জাল বোনা এবং একটি নতুন ঘরে বসবাস। এত সব নতুনের মধ্যে নিজের ইচ্ছা–আকাঙ্ক্ষাকে হারিয়ে যেতে তো দেওয়া যায় না। হোক তা স্বামী-স্ত্রীর একক সংসার বা শ্বশুরবাড়িতে সবার মিলিত বসবাস। অন্দর সাজিয়ে তুলুন নিজেদের পছন্দ, রুচি এবং নান্দনিকতায়। ,বিয়ের পর নবদম্পতি নিজেদের বেডরুম রি-ডেকোরেট করতে পারেন। বিয়েতে কী ধরনের ফার্নিচার কিনছেন বা ঘরে কী রং করছেন, সেগুলো স্বামী-স্ত্রী মিলে আলোচনা করে নিতে পারেন। খোলাখুলি আলোচনা করে পছন্দমতো জিনিস কিনে নেওয়াই বুদ্ধিমানের কাজ। ঘর পুরোনো হলেও পর্দা, আসবাব যদি নতুন হয়, তাহলেও একধরনের পরিবর্তন আসবে। অথবা ঘরের আসবাবের স্থান পরিবর্তন করলেও ঘরে নতুন একটা লুক আসবে। যাঁরা নতুন ফ্ল্যাট বা বাড়ি কিনছেন, তাঁরা ইন্টেরিয়র ডিজাইনারের সহযোগিতা নিতে পারেন। এ ছাড়া যাঁরা ভাড়া বাড়িতে থাকেন, তাঁদের বাসার স্পেস ও বাজেটের দিকটা মাথায় রাখতে হবে। অযথা বাজেট বাড়ানো যুক্তিহীন। সঠিকভাবে স্পেস ম্যানেজমেন্ট করলে ছোট বাড়িও সুন্দর করে সাজানো সম্ভব। আর যদি বড় ফ্ল্যাট কিনেন বা ভাড়া থাকেন, সে ক্ষেত্রেও একসঙ্গে প্রচুর ফার্নিচার কেনাও যুক্তিহীন। যা একান্ত প্রয়োজন, বরং সেখানে ইনভেস্ট করুন। বরং মাঝেমধ্যে ফার্নিচার বা ছোটখাটো ডেকর আইটেম ওলটপালট করে সাজাতে পারেন। এতেও ঘরের সাজ বদলাবে, নতুনত্ব আসবে। একঘেয়েমি ভাবটাও কাটবে। ,নান্দনিকতা বোধের সঙ্গে ছোট নীড়ের কিন্তু কোনো সম্পর্ক নেই। বড় বাড়িতেও ঠিকভাবে স্পেস ম্যানেজ করতে না পারলে এলোমেলো মনে হবে। তাই ফ্ল্যাট ছোট হোক বা বড়, ম্যানেজমেন্ট খুবই জরুরি বিষয়। এ ক্ষেত্রে কিছু কৌশল অবলম্বন করতে হবে। যেমন: মেঝে খালি রেখে দেয়াল ব্যবহার করার চেষ্টা করুন। সেই অনুযায়ী ফার্নিচার কিনুন। এতে ঘর বড় দেখাবে। ঘরের দেয়াল যত হালকা রাখবেন, ততই খোলামেলা দেখাবে ঘর। পুরো ফ্লোর কার্পেট দিয়ে না ঢেকে ছোট ছোট রাগস, থ্রো ব্যবহার করুন। গাঢ় রং এড়িয়ে যাওয়াই ভালো। বড় ফার্নিচারের পরিবর্তে কমপ্যাক্ট ফার্নিচার বেছে নিন। ঘর বড় দেখাতে আলোর খুব বড় ভূমিকা রয়েছে। বড় টিউব বা ঝাড়বাতির বদলে ট্র্যাক লাইট লাগাতে পারেন। সঙ্গে রাখুন ফ্লোর ল্যাম্প। ঘরে আয়না রাখতে পারেন। আয়না এমনভাবে রাখুন, যাতে তাতে আলো প্রতিফলিত হয়। এতেও ঘর বড় দেখাবে। ,ঘর অনুযায়ী অন্দরসাজের পরিকল্পনা করুন। প্রতিটি ঘরের নিজস্ব একটা আমেজ আছে। বেডরুমের সাজ আর ড্রয়িংরুমের সাজ নিশ্চয়ই এক রকম হবে না। বেডরুম সব সময়ই হতে হবে আরামের। ঘরে ঢুকে যেন সারা দিনের সব ক্লান্তি ভুলে যান, এমনভাবেই সাজাতে হবে। বিশেষত নবদম্পতিদের ক্ষেত্রে মাস্টার বেডরুমের সাজসজ্জার প্রতি তাই বিশেষ যত্ন নিতে হবে। ,এখানে আসবাব কাঠের হলেই ভালো। আয়রন বা অন্য ম্যাটেরিয়াল এড়িয়ে চলাই ভালো। সঙ্গে প্রয়োজন ভালো ম্যাট্রেস। নিজেদের কমফোর্ট অনুযায়ী ম্যাট্রেস বেছে নিন। অবশ্যই আয় অনুসারে বাজেট করুন। বেডের ওপরে রাখুন বিভিন্ন শেপ এবং সাইজ়ের কুশন। কুশনে হালকা ও উজ্জ্বল রঙের কভার মিলিয়ে মিশিয়ে ব্যবহার করতে পারেন। বেডকভার একটু হালকা রঙের হলে ভালো। ,যদি যৌথ পরিবার হয় বা বাড়িতে নিজের একটিই ঘর থাকে, সে ক্ষেত্রে কুইন বেড আদর্শ। বেড ছাড়া একটা ড্রেসার, ওয়ার্ডরোব, বেডসাইড টেবিল রাখতে পারেন বেডরুমে। ড্রয়ারে ছোটখাটো জিনিস রাখতে পারেন। ঘর পরিপাটি থাকবে। বেডরুমে একটি আয়নাও রাখুন। এতে ঘর বড় দেখায়। সেন্টেড ক্যান্ডল, ফুল ইত্যাদি বেডরুমে রোম্যান্টিক আবহ তৈরি করবে। বেডসাইড টেবলে রাখতে পারেন ছোট ল্যাম্প। এ ছাড়া ভালো মিউজিক সিস্টেমও রাখতে পারেন। ঘরে বিছানা ছাড়াও একটা বসার জায়গা থাকলে ভালো। কেউ এলে তাঁকে বিছানায় বসতে দেওয়ার প্রয়োজন হবে না। বিছানার উল্টো দিকে ছোট একটা টেবল এবং সঙ্গে দুটি চেয়ার রাখতে পারেন। নিজেদের পোর্ট্রেট, কিছু পেন্টিং দিয়ে দেয়াল সাজান। আলো একটু ওয়ার্মটোনের রাখুন। হলুদ আলো ঘরে উষ্ণতা আনে। ঘরের সৌন্দর্যও বাড়ায়। পারলে ডিমলাইটের ব্যবস্থা রাখতে পারেন। ,ড্রয়িংরুম বা বসার ঘর মূলত অন্দরের আয়না। ঘরে ঢুকেই যদি অগোছালো, অপরিচ্ছন্ন একটি পরিবেশ চোখে পড়ে, তাহলে বাদবাকি সাজসজ্জা নিরর্থক। বসার ঘর থাকুক উষ্ণ অভ্যর্থনার আশ্বাস। অন্দরের প্রতিচ্ছবি ফুটে উঠুক বসার ঘরেই। স্পেস কম থাকলে বড় এল শেপড সোফা বা লাভসিট রাখুন। জায়গা থাকলে এক কোণে ডিভাইনের ব্যবস্থাও রাখতে পারেন। ,সোফার দুই পাশে মাঝারি মাপের টেবিল রাখুন। কর্নারে রাখুন ফ্লোর ল্যাম্প। সাদা, হলুদ, দুই ধরনের আলোর ব্যবস্থাই রাখতে পারেন। বসার ঘরে একটা কর্নার ক্রিয়েট করতে পারেন। একটা টেবিল, ছোট একটা চেয়ার আর বড় ফ্লোর ভাস বা ফ্লোর মাউন্ট লাইট রাখলেই সুন্দর একটা পরিবেশ তৈরি হবে। বেশির ভাগ ফ্ল্যাটেই এখন ড্রয়িং এবং ডাইনিং এরিয়া একসঙ্গে থাকে। সে ক্ষেত্রে ডাইনিং এরিয়াতে ফোর সিটার বা সিক্স সিটার টেবল-চেয়ারের সেট রাখতে পারেন। জায়গা থাকলে পাশে একটা ক্রকারি ইউনিট রাখুন। ,আপনার পরিচ্ছন্নতা, রুচি সবকিছু ফুটে ওঠে কিচেন এবং বাথরুমের সাজসজ্জায়। বাড়ির পুরো ইমেজটাই নির্ভর করে এই দুই অংশের ওপর। কিচেন স্ল্যাব, সিঙ্ক সব সময় ক্লিন রাখুন। কিচেন গ্যাজেটস পরিষ্কার করে স্ল্যাবের ওপর সাজিয়ে রাখতে পারেন। অন্য সব বাসন কাপবোর্ডে ঢুকিয়ে রাখুন। বাথরুম যতটা সম্ভব শুকনা রাখুন। ,সম্ভব হলে শাওয়ার এরিয়া কিছু দিয়ে আলাদা করে নিন বা ঘিরে দিন। যাতে বাথরুম জলময় না হয়ে পড়ে। এতে বাথরুম কম নোংরা হবে, পাশাপাশি দাগ-ছোপ বা দুর্গন্ধও হবে কম। বিভিন্ন রকমের সেন্ট বা ডিওডর‌্যান্টের ব্যবস্থা রাখুন বাথরুমে। এতেও বাথরুমে একটা ফ্রেশনেস আসবে। ভিজে তোয়ালে রাখার জন্য আলাদা স্পেস রাখুন। প্রসাধনী, নিত্যব্যবহারের জিনিস রাখার জন্য একটা ছোট কাপবোর্ড রাখুন। সাবান, শ্যাম্পু সাজিয়ে রাখতে পারেন সুন্দর বাথসেটে। ,বারান্দায় থাকুক সবুজের ছোঁয়া। বিভিন্ন রকমের ফুল, ভেষজ উদ্ভিদ দিয়ে বারান্দা ডেকোরেট করতে পারেন। এমন কিছু গাছ আছে, যা ন্যূনতম জায়গা নেয়, এমনকি কম রোদের প্রয়োজন হয়। কাজ শেষে পরিশ্রান্ত মন চাইবে একটু বিশ্রাম নিতে। আর তা যদি হয় পার্টনারের সঙ্গে বারান্দায় চা পানে, তাহলে তো কথাই নেই। ,বারান্দায় যদি সবুজের ছোঁয়া থাকে, নবদম্পতির সেই বিশ্রামের সময় হয়ে উঠবে আরও সজীব ও সতেজ। অতিশায্যের আড়ালে বাড়ির রোম্যান্টিসিজমটাই যেন ঢাকা পড়ে না যায়, সেদিকে খেয়াল রাখুন। নবদম্পতির নতুন সম্পর্কের এই যাত্রায় অন্দরমহলের প্রতিটি কোণে থাকুক ভালোবাসার স্পর্শ।"
গ্রিন হোম ওয়ার্কস্টেশন,"টেবিলে ফাইলের স্তূপ, বসের তাড়া, সহকর্মীর অনুরোধে গেলা ঢেঁকি আর ডেডলাইনের বুড়ি ছুঁয়ে যাওয়ার পর নতুন কাজের নতুন টাইমলাইনে ছুটে চলা—অফিসের কাজের মাঝে মন চায় একটু স্বস্তি। বন্ধ চোখে ভেসে ওঠে এক টুকরো সবুজ আর আনচান হৃদয় চায় সতেজ বাতাস। কিন্তু বেগবান এই যাপিত জীবনে কয়জনের ভাগ্যে শিকা ছেঁড়ে? করতে চাইলে অবশ্য অসম্ভব কিছু না। অফিসের ডেস্কে ইচ্ছা করলেই রাখা যায় ছোট্ট ইনডোর প্ল্যান্ট। মাটি, সিরামিক বা প্লাস্টিকের বাহারি টব কিংবা কাচের বোতলে রাখা যায় মাটিতে এবং পানিতে বাঁচে এমন নানা জাতের ছোট–বড় গাছ। আবার অনেক অফিসে ডেকোরেশনের অংশ হিসেবেও রাখা থাকে বিভিন্ন গাছ। আর শুধু আকর্ষণীয় অফিস কিংবা সৌন্দর্যবর্ধন নয়, বিজ্ঞানীরা প্রমাণ করেছেন গাছ মানসিক চাপ কমায়, প্রোডাক্টিভিটি বাড়াতে সাহায্য করে, কর্মীদের শারীরিক ও মানসিক অসুস্থতা কমিয়ে অনুপস্থিতির হার কমায়, সৃষ্টিশীলতা বাড়ায়, বাতাসকে বিশুদ্ধ রাখে এমনকি শব্দদূষণের মাত্রা কমায়। তাই এখন অনেক প্রতিষ্ঠানের পক্ষ থেকেই কর্মীদের টেবিলে গাছ দেওয়া হয়।  ,তবে অতিমারীকালীন নিও নরমাল লাইফে ঘরের একটা কোণেই গড়ে উঠেছে ছোট্ট ওয়ার্কস্টেশন। ঘরে বসেই অফিস করতে হচ্ছে বিভিন্ন পেশায় জড়িত অসংখ্য কর্মীকে। হয়তো নিয়মিত অফিসে না যেতে হলেও কাজের চাপে ফুরসত পাওয়া দায় বাড়িতেও। অফিসের নিয়মকানুন এবং বাঁধা সময়ের গণ্ডি পেরিয়ে যদি সবুজ প্রতিষ্ঠা পায় তবে ঘরের ওয়ার্কস্টেশনে কেন নয়? তবে ইনডোর প্ল্যান্টের কথা ভেবে অনেকেই পিছিয়ে আসেন, অনেক সময়সাপেক্ষ ব্যাপার নয়তো? ঠিকমতো যত্ন করে বাঁচিয়ে রাখা যাবে তো? আবার কেউ পকেটের কথা ভেবে পিছিয়ে আসেন, কারণ বাজারে বেশির ভাগ ইনডোর প্ল্যান্টের দাম বেশ চড়া। কিন্তু কম খরচে খুব সহজে আপনিও সুন্দর গাছ দিয়ে ঘর সাজাতে পারেন। প্রথমেই জেনে নিই কম খরচে পাওয়া যায় এবং কম পরিশ্রমেই ভালো থাকে এমন কিছু ইনডোর প্ল্যান্টের কথা। ,জিজি প্ল্যান্ট: প্রতিকূল আলো–বাতাস আর পানিস্বল্পতাকে বুড়ো আঙুল দেখিয়ে দীর্ঘদিন বেঁচে থাকে জিজি প্ল্যান্ট। এই গাছের পাতা এতটাই সতেজ আর তীব্র সবুজ যে দেখলেই মনে হয় প্লাস্টিকের গাছ। খুব বেশি যত্নের প্রয়োজন হয় না, বরং যত্ন করতে গেলেই বিপদ। মাঝেমধ্যে পানি দেওয়ার পাশাপাশি পাতা মুছে দিলেই হয়। তবে বিষাক্ত পাতার কারণে বাসায় শিশু এবং পোষা প্রাণী থাকলে এই গাছ না রাখাই ভালো, রাখলেও নাগালের বাইরে। ছবি: পেকজেলসডটকম,এরিকা পাম: অন্য গাছের চেয়ে উচ্চতায় বেশি, তাই ঘরের কোণে ভিন্নমাত্রা আনতে এরিকা পামের জুড়ি নেই। এই গাছের পাতা সুপারিগাছের মতো। পাতার পৃষ্ঠভূমি বেশি, অক্সিজেনের উৎপাদনও হয় বেশি। দেখভাল করা সহজ এবং দামটাও সাধ্যের মধ্যেই।মানিপ্ল্যান্ট: এই গাছটির সঙ্গে প্রায় প্রত্যেকেই পরিচিত। ছোট টবে করতে পারলে ভীষণ সুন্দর লাগে এই গাছ, তা ছাড়া পানিতেও খুব সহজেই লতানো এই গাছ। নার্সারি থেকে স্বল্পমূল্যে কিনে এনে বা কারও কাছ থেকে কাটিং চেয়ে নিলেই হলো, মাটি বা পানিতে দিনে দিনে বাড়তে থাকবে বায়ু পরিশোধনেও দক্ষ এই মানিপ্ল্যান্ট। আর এ গাছের দেখভালের ঝক্কি নেই বললেই চলে। পাতার নকশাভেদে কয়েক ধরনের মানিপ্ল্যান্ট রয়েছে। ,অ্যালোভেরা: বাংলায় এ গাছের নাম ঘৃতকুমারী। ইনডোর গাছ হিসেবে অ্যালোভেরা শুধু যে বায়ুশোধনে কাজে লাগে তা–ই নয়, এর দুর্দান্ত ঔষধি গুণ আছে। অ্যালোভেরার একটা গাছ থেকে অনেক চারা হয়। তাই কারও কাছে চাইলে না করবে না, তা ছাড়া বাজারেও খুব বেশি দাম হয় না। যত্ন বলতে শুধু খেয়াল রাখতে হবে গোড়ায় যেন পানি আটকে না থাকে, পানি জমে থাকলে গোড়া পচে যাবে। ,স্নেক প্ল্যান্ট: এই গাছের আরেক নাম মাদার-ইন-লস টাং, সোজা বাংলায় শাশুড়ির জিহ্বা। এই গাছ দেখতেও বেশ অন্য রকম, ঘরের কোণে অল্প জায়গাতেই রাখা যায়। বায়ুশোধক ইনডোর গাছের মধ্যে স্নেক প্ল্যান্ট সেরা—অক্সিজেনের মাত্রা বাড়িয়ে দেয় আর পানিবিহীন বিরূপ পরিবেশেও মানিয়ে চলার অদ্ভুত সহ্যশক্তি তার। বাজারদর বেশি নয়, তবে রং আর আকারের রকমভেদে দাম কমবেশি হয়। অ্যালোভেরার মতোই চারা বের হয় এই গাছের। ,লাকি ব্যাম্বু: বাঁশ, তা–ও আবার লাকি। বাঁশগাছের ছোট ভার্সন হচ্ছে লাকি ব্যাম্বু। নামে বাঁশ হলেও লাকি ব্যাম্বু ড্রেসিনা প্রজাতির গাছ। কেউ কেউ মনে করেন এগুলো বাড়িতে রাখা নাকি শুভ। ভাগ্যে প্রভাব থাকুক আর না থাকুক, সৌন্দর্য বাড়িয়ে তোলার পাশাপাশি ঘরের বাতাস পরিশুদ্ধ করে এই গাছ। কাটিং, প্রুনিং করে বিভিন্ন আকৃতি দেওয়া যায়। টব বা বোতলের পানিতেও খুব ভালো বাড়ে লাকি ব্যাম্বু। যত্নের মধ্যে মাঝেমধ্যে পানি বদলে দিতে হয়। ,এ ছাড়া সাধ এবং সাধ্যের সমন্বয়ে নানা জাতের ক্যাকটাস, স্পাইডার প্ল্যান্ট, রাবার প্ল্যান্ট, ফিডল-লিফ ফিগ, ড্রেসিনা, ফিলোডেনড্রন, পিস লিলি, পেপেরোমিয়া, অ্যানথুরিয়াম, অ্যাগলোনিমা, আইভি ইত্যাদি গাছ ওয়ার্কস্টেশনে যোগ করবে অন্য মাত্রা। এমন সবুজের সমাহারে কাজের চাপ কি মানসিক প্রশান্তিতে প্রভাব ফেলতে পারে? কিছু সতর্কতা মেনে চললেই সবুজ গৃহকোণ সারা বছরই থাকবে সতেজ। কেনার আগে নার্সারি বা অনলাইন নার্সারিগুলো ঘুরে গাছের দাম আর স্বাস্থ্য যাচাই–বাছাই করে নিতে হবে। বিক্রেতার কাছ থেকে জেনে নিয়ে কিংবা গুগলের সাহায্য নিয়ে গাছের যত্নেœসচেতন থাকতে হবে। তবে আর দেরি কেন? প্রয়োজনীয় জিনিসপত্র, মানানসই শোপিস আর বিভিন্ন ধরনের ইনডোর গাছ—সেজে উঠুক আপনার ওয়ার্কস্টেশন।"
দেখে নিন শাহরুখের ২০০ কোটির বাড়ির অন্দরসজ্জা ,
সাজসজ্জার নতুন বন্ধু ভ্যানিটি,"জেমস বন্ড সিরিজের সিনেমা ‘দ্য ওয়ার্ল্ড ইজ নট এনাফ’। এই ছবির অরিজিনাল সাউন্ড ট্র্যাকে ‘গারবেজ’ ব্যান্ডের লিড ভোকালিস্ট শার্লি মানসনকে একটা চারদিকে আলো জ্বলা আয়নার সামনে দেখেছিলেন কি? অথবা হলিউড না বলিউডের কোনো অভিনয়শিল্পীর ড্রেসিংরুমের সারি সারি আলোয় ঘেরা ড্রেসিং টেবিলটি? আলোয় ঘেরা সেই আয়না হচ্ছে ভ্যানিটি। কালের বিবর্তনে ড্রেসিং টেবিল নামের আসবাবটি কেবল একটা আসবাব নেই। এটি হয়ে গিয়েছে একটা ওয়ার্ক স্টেশন, নামও বদলে হয়েছে ভ্যানিটি। ,ভ্যানিটি মূলত একধরনের ড্রেসিং টেবিল। প্রচলিত ড্রেসিং টেবিলের মতোই এতে একটা আয়না আর সাজসজ্জার জিনিস রাখার জায়গা থাকে। তবে ভ্যানিটি শুধু একটা ড্রেসিং টেবিল নয়। এর কাজও আয়না ও প্রসাধনসামগ্রী রাখার শোকেসে সীমাবদ্ধ নেই। এখানে থাকে পর্যাপ্ত আলোর ব্যবস্থা। আর সাজগোজের সঙ্গে জড়িত ইলেকট্রিক মেশিনগুলোকে চালানোর ব্যবস্থা।,গড়পড়তা একটা ভ্যানিটিতে মূলত চারটা জিনিসের মিলিত অবস্থান থাকে— ১. ভালো মানের বড়সড় একটা আয়না, যেন সঠিক বিম্ব পাওয়া যায়। ২. প্রচুর স্টোরেজের জায়গা, যেন সব প্রসাধনসামগ্রী এবং গয়না গুছিয়ে রাখা যায়। ৩. আয়নার তিন দিকে আলোর ব্যবস্থা, যেন নিখুঁত মেকআপ দেওয়া যায়। ৪. বৈদুতিক সংযোগ, যাতে চুলসজ্জার যন্ত্র চালানো যায়।,একটা সময় ছিল, যখন একজন নারীর সাজগোজের সরঞ্জাম কাজল, লিপস্টিক, পাউডার, ক্রিমের কৌটা, তেলের শিশি, পাউডারের কেসের মধ্যে সীমাবদ্ধ ছিল। একটু শৌখিনদের কাছে থাকত এক বা একাধিক পারফিউমের বোতল। এটুকু মেকআপের সরঞ্জাম দিয়ে সাজানো থাকত ড্রেসিং টেবিল। তাই সেখানে স্টোরজের থেকে বড় আয়না বা সুন্দর একটা আসবাব বানানোর দিকেই নজর দেওয়া হতো বেশি।,বর্তমানে মোটামুটি ফ্যাশনসচেতন নারী অনুষ্ঠান ও পোশাকের সঙ্গে মিলিয়ে ভিন্ন ভিন্ন রকমের সাজসজ্জা করেন। দিনের আলোয় হালকা মেকআপ, রাতের বেলায় ভারী মেকআপ করেন। সেই ভারী ও হালকা মেকআপেরও আছে নানা রকমফের। অফিসের পার্টিতে করপোরেট লুক, বিয়েবাড়িতে ভারী ট্র্যাডিশনাল লুক, জন্মদিনের অনুষ্ঠানে তুলনামূলক কম ভারী মেকআপ, নো মেকআপ লুক, স্মোকি মেকআপ আরও কতশত নাম!,এসব আলাদা আলাদা মেকআপের জন্য লাগে আলাদা আলাদা ধরনের ফাউন্ডেশন, কমপ্যাক্ট, ব্লাশ অন, আই শ্যাডো, লিপস্টিক, কনসিলার, কন্টুরিং কিট, প্রাইমার, মাশকারা, আই লাইনারসহ আরও অনেক কিছু। শুধু যে এগুলোর রং আলাদা, তা–ই নয়, কোনোটা পাউডার, কোনোটা ক্রিম আবার কোনোটা লোশনজাতীয়। সব মিলিয়ে সাজসজ্জা করতে ভালোবাসেন এমন প্রত্যেকের কাছেই কসমেটিকসের একটা বিশাল সংগ্রহ থাকে।,গতানুগতিক প্রসাধনসামগ্রী ছাড়াও যাঁরা নিখুঁত সাজ দিতে চান, তাঁদের কেশসজ্জার জন্যও নানা ধরনের হেয়ার স্ট্রেইটনার (চুল সোজা করার মেশিন), কার্লার (চুল কোঁকড়া করার মেশিন), ওয়েভার, ড্রায়ার রাখতে হয়। এত সাধের সাজগোজ যেন সঠিকভাবে দেওয়া যায়, সে জন্য দরকার হয় ভালো মানের একটা আয়না। মুখটিকে ভালোভাবে দেখার জন্য চাই চারদিক থেকে আসা উজ্জ্বল আলো। এই সব মিলিয়েই তৈরি হয় হালের ড্রেসিং টেবিল, যার কেতাবি নাম দেওয়া হয়েছে ‘ভ্যানিটি’।,বাংলাদেশে মোটামুটি নতুন হলেও ভ্যানিটির ধারণাটা একদম অজানা নয়। তবে বাজারে এখনো গতানুগতিক ড্রেসিং টেবিলই বেশি জনপ্রিয়। সেগুলোর কতগুলোতে ওপর থেকে আলো ফেলার ব্যবস্থা থাকে। তবে সেটি আদর্শ ভ্যানিটি নয়। ড্রেসিং টেবিল আর ভ্যানিটির মাঝামাঝি কিছু একটা। তবে যেকোনো ইন্টেরিয়র ডিজাইনার প্রতিষ্ঠান চাহিদামতো ভ্যানিটি বানিয়ে দেয়। এ ছাড়া কেউ যদি নিজেই মিস্ত্রি ঢেকে ভ্যানিটি বানাতে চান, তাদের জন্য ডি কোড ম্যানেজমেন্ট নামের একটা ইন্টেরিয়র ডিজাইনার প্রতিষ্ঠানের আর্কিটেক্ট শারমিন মমতাজ তন্বী দিয়েছেন কিছু পরামর্শ।,১. ভ্যানিটি আর সব সাধারণ ড্রেসিং টেবিলের মতোই। তবে ড্রেসিং টেবিল থেকে একটু বেশি কিছু। এখানে সবচেয়ে জরুরি বিষয় হচ্ছে আয়না। এটা যদি ভালো মানের না হয়, তাহলে সাজ কিছুতেই নিখুঁত হবে না। তাই আয়নাতে বড় একটা বাজেট রাখুন। ভালো মানের একটা আয়নার দাম শুরু হয় ১০ হাজার টাকা থেকে।,২. আপনার কাছে যদি মেকআপ আইটেম অনেক বেশি হয়, তাহলে স্টোরেজের দিকে নজর দিন। অন্য ড্রয়ার থেকে এর পার্থক্য হচ্ছে ভ্যানিটির ড্রয়ারগুলো ছোট আর খাটো হয়। যতটুকু দরকার, ততটুকুই। আগেই ঠিক করে নিন কোন ড্রয়ারে কী রাখবেন। অযথা কোনো খালি জায়গা রাখার দরকার নেই। এতে একদিকে যেমন জায়গা নষ্ট হয়, অন্যদিকে খরচও বেড়ে যায়। সবচেয়ে বড় সমস্যা হলো, খালি জায়গায় বাতাস আটকে আপনার প্রসাধনসামগ্রী নষ্ট করে।,৩। ড্রয়ার ছাড়াও ছোট ছোট প্রসাধন রাখার জন্য খোপ বা আলাদা বক্স করে দেওয়া যায়। এতে একধরনের জিনিস একদিকে রাখা যাবে। কাঙ্ক্ষিত বস্তু সহজেই খুঁজে পাওয়া যাবে।,৪. গয়না ঝুলিয়ে বা জায়গামতো রাখার জন্য হুক বানিয়ে নেওয়া যেতে পারে। জায়গা বাঁচানোর ব্যাপার থাকলে আয়নার পেছনেই চাপা একটা আলমারির মতো বানিয়ে তার দেয়ালে আলাদা আলাদা খোপে বা হুক দিয়ে গয়না ঝুলিয়ে রাখা যায়।,৫. কম দামি বোর্ডের স্থায়িত্বও কম হয়। অথচ বানানোর মজুরি মোটামুটি একই রকম। তাই একবারে সুন্দর, টেকসই, পরিষ্কার করতে সুবিধাজনক—এমন কিছু বানানোই ভালো। ঘরের অন্য ফার্নিচারের রঙের সঙ্গে মিলিয়ে ভ্যানিটির রং ঠিক করতে পারেন। তবে অধিকাংশ মেকআপের অপিনিয়ন লিডাররা সাদা রঙের ভ্যনিটি ব্যবহার করেন।,৬. ভ্যানিটির আলো হওয়া উচিত উজ্জ্বল, অন্তত আয়নার দুই পাশ থেকে। তবে সবচেয়ে ভালো হয় যদি দুই পাশ আর ওপর থেকেও আলো ফেলতে পারেন। দুই পাশের আলো একই হতে হবে, কম বা বেশি হতে পারবে না। নয়তো সাজার সময় সমস্যা তৈরি করবে। আলোর জন্য এ ক্ষেত্রে লেড বাল্বের সারির পছন্দ করেন অনেকে।,৭. চুলের মেকওভারের জন্য কিছু ব্রাশ, ক্লিপ, স্টেইটনার, কার্লার, ওয়েভার, হেয়ার ড্রায়ার—এগুলো রাখার জায়গা লাগে। এ জন্য আলাদা ক্যাবিনেট বা খোপ বানাবেন। যাতে গরম অবস্থায় ঝুলিয়ে রাখলেও কোনো সমস্যা না হয়। সবচেয়ে যেটা জরুরি, তা হচ্ছে, এগুলোর জন্য বৈদ্যুতিক সংযোগের ব্যবস্থা থাকতে হবে।,৮. ভ্যানিটির একটা বিশেষ জরুরি বিষয় হচ্ছে, এতে বৈদুতিক সংযোগ থাকতে হয়। তাই ঘরের যেখানে বৈদুতিক সংযোগ আছে, সেই দেয়ালেই ভ্যানিটি স্থাপন করুন। মোটামুটি ভালো মানের একটা ভ্যানিটি বানাতে আয়তনভেদে আপনার খরচ হবে ২৫–৫০ হাজার টাকার মতো। দামি প্রসাধনীগুলো গুছিয়ে রাখতে নিখুঁত একটা সাজের জন্য ভ্যানিটি একটা আদর্শ ব্যবস্থা। "
আউটডোর ফার্নিচারের যত্ন,"একটু প্রশান্তির জন্য বারান্দা বা বাড়ির খোলা জায়গায় অবসর যাপনে ছোট আয়োজন থাকতেই পারে। চেয়ার-টেবিলে চায়ের গল্প গরমের বিকেলেই বেশি জমে ওঠে। কিন্তু গ্রীষ্মের সঙ্গী সূর্যের কড়া তাপ, যা বাইরের আসবাবের ক্ষতির কারণ হতে পারে। এ ছাড়া ঘরের বাইরে স্বাভাবিকভাবেই ধুলা–ময়লাও জমে বেশি। আবার ভিন্ন ভিন্ন উপাদানে তৈরি ফার্নিচারের যত্নের ধরনও আলাদা। বেত, প্লাস্টিক, কাঠ, পেটা লোহা, অ্যালুমিনিয়াম আসবাব, এমনকি কুশনগুলোর যত্ন নিতে হবে আলাদাভাবে।,এ ধরনের আসবাব পরিষ্কার করা সবচেয়ে সহজ। বিশেষজ্ঞরা প্লাস্টিকের আসবাবে প্রথমেই অল-পার্পাস ক্লিনার ব্যবহারের পরামর্শ দিয়ে থাকেন। যাতে থাকে প্রাকৃতিক তেল ও উপাদান। এতে সবচেয়ে ভালো ফল পাওয়া সম্ভব। পরিষ্কারের সময় অবশ্যই অমসৃণ প্যাড ব্যবহার করা যাবে না। এতে আসবাবে ঘষার দাগ লেগে যাবে। মাইক্রোফাইবার তোয়ালে ব্যবহারই যথাযথ।,বাইরে ব্যবহারের জন্য রট আয়রনের আসবাব থাকে পছন্দের তালিকার প্রথমেই। কারণ এসব আসবাবের দীর্ঘস্থায়িত্ব। রট আয়রনের আসবাব পরিষ্কারে সাদা ভিনেগার সবচেয়ে কার্যকর। পরে পাতলা ও নরম প্যাড স্বাভাবিক পানিতে ভিজিয়ে মুছে নিতে হবে। খুব বেশি ক্ষার আছে, এমন পরিষ্কারক ব্যবহার না করাই ভালো।,বারান্দা বা ছাদে অ্যালুমিনিয়ামের আসবাব বেশ আকর্ষণীয়। বিশেষ করে বেঞ্চ, টেবিল ও চেয়ারের ক্ষেত্রে এই উপাদানটির ব্যবহার বেশি। গাড়ি ধোয়ার জন্য যে ধরনের জেল ব্যবহার করা হয়, তা দিয়েই অ্যালুমিনিয়াম ফার্নিচার পরিষ্কার করা উচিত। এতে চকচকে ভাবটা দীর্ঘদিন থাকে।,প্রাকৃতিক উপাদানের মধ্যে পড়ে বেত, বাঁশ ও কাঠ। এ ধরনের আসবাব সূর্যের ইউভি রশ্মিতে দ্রুত ক্ষতিগ্রস্ত হয়। এ ছাড়া সূর্যের তাপে এর চকচকে ভাব ও রং নষ্ট হয়। তাই ব্যবহার না করা হলে কাভার দিয়ে বা ছায়াযুক্ত জায়গায় রাখাই ভালো। এগুলো যেহেতু ওজনে হালকা, তাই ব্যবহারে আরাম এবং চাইলেই ঘরে অথবা বাইরে নেওয়া সহজ।,কাঠের আসবাব দেখতে নান্দনিক হলেও এর যত্ন নিতে হয় বেশি। ফাঙ্গাস এ–জাতীয় আসবাবের সবচেয়ে বড় শত্রু। তাই এর পরিষ্কারে বিশেষ নজর দেওয়া প্রয়োজন। পিএইচ নিউট্রাল সাবান ও পানি দিয়ে কাঠের আসবাব পরিষ্কার করা উচিত। এ ছাড়া কাঠের আসবাবের জন্য কিছু তরল উপাদানও পাওয়া যায়, যা কাপড়ের সাহায্যে পরিষ্কারে ব্যবহার করা যায়। ,বালিশের কুশন খুলে পরিষ্কার করা গেলে তা সবচেয়ে বেশি সুবিধাজনক। যদি খোলার ব্যবস্থা না থাকে, তবে ভিনেগার মিশ্রিত পানিতে পরিষ্কার করে নিতে হবে।"
প্রকৃতির সঙ্গে বসবাস,"ঘর সাজানোও শিল্প। গৃহসজ্জার মধ্যেই প্রকাশ পায় রুচিবোধ। নিজের ফ্ল্যাট হোক আর ভাড়া বাসা, গৃহসজ্জার সঙ্গে যদি প্রকৃতিকে জুড়ে দেওয়া গেলে অন্দরের সৌন্দর্য ও আর প্রকৃতির মেলবন্ধন নিয়ত বোলাবে প্রশান্তির পরশ। আজ ৫ জুন। বিশ্ব পরিবেশ দিবস। এবারের প্রতিপাদ্য ‘ইকোসিস্টেমের পুনরুদ্ধার’। আর এটা নিজের ঘর থেকেই শুরু করা সম্ভব। তাই প্রকৃতিনির্ভর গৃহসজ্জা নিয়ে দুকথা বলাই যায়।,ঘরের ভেতরে খুব বেশি জায়গা পাওয়া যায় না; আবার সবার বাড়িতে টেরেসও থাকে না। কিন্তু সবার ঘরেই কিছু না কিছু জায়গা আছে যেখানে ছোট ছোট গাছ লাগিয়ে শোভা বাড়ানো যায়। এমন কিছু অভ্যন্তরীণ উদ্ভিদ আছে, যা ন্যূনতম জায়গা নেয়, এমনকি কম রোদের প্রয়োজন হয়। অভ্যন্তরীণ উদ্ভিদগুলো নির্ধারণ করার ক্ষেত্রে শুধু সৌন্দর্যেই নয়, বরং স্বাস্থ্যের জন্য উপকারী এমন উদ্ভিদ নির্ধারণ করলেই ভালো। ঘরের সবুজ প্রকৃতি দেখে আরও স্বাচ্ছন্দ্য এবং মন শান্ত বোধ করতে সহায়তা করে, যা প্রতিদিনের মেজাজকে চাঙা করে। অভ্যন্তরীণ উদ্ভিদের গুণ এবং নান্দনিক দিক জীবনে নতুন মাত্রা যোগ করবে। মূলত যে উদ্ভিদগুলো কেবল বাতাসকেই সতেজ করে না বরং ক্ষতিকারক টক্সিনগুলোও দূর করে, সেই উদ্ভিদগুলো গৃহসজ্জার জন্য সবচেয়ে ভালো।,২০০৭ সালে প্রকাশিত একটি প্রতিবেদনে নাসার বিস্তৃত গবেষণা থেকে জানা গেছে কিছু অভ্যন্তরীণ উদ্ভিদ আছে, যা ২৪ ঘণ্টার মধ্যে ৮৭ শতাংশ বায়ুতে টক্সিন অপসারণ করতে পারে। সেই গবেষণায় আরও প্রমাণিত হয়েছে যে অভ্যন্তরীণ উদ্ভিদের ঘনত্ব মানুষের কর্মক্ষমতা ১৫ শতাংশ উন্নতি করে, মানসিক চাপের মাত্রা হ্রাস করে এবং মন–মেজাজকে ঝরঝরে করে তোলে।,অভ্যন্তরীণ উদ্ভিদে খুব বেশি রোদের প্রয়োজন পড়ে না, এমনকি বেশির ভাগ অভ্যন্তরীণ গাছপালা সরাসরি মধ্যাহ্নের রোদ পছন্দ করে না। নতুনভাবে ঘরে সবুজ প্রকৃতি তৈরি করে প্রথমে এমন কিছু উদ্ভিদ নির্বাচন করতে হবে, যা দ্রুত বৃদ্ধি পেয়ে প্রচুর সবুজ এনে দেবে। এমন একটি উদ্ভিদ হলো মানি প্ল্যান্টস।,ডেভিলস আইভি, সিলভার ভাইন, গোল্ডেন পথোস, হান্টার রোবসহ অনেক নাম থাকলেও মানি প্ল্যান্ট নামেই পরিচিত। সবুজ-হলুদ রঙের শেডের পাতায় ঘরে চমৎকার পরিবেশ তৈরি করে এবং লতানো হওয়ায় গৃহসজ্জায় অন্য মাত্রা এনে দেয়। মাটি ছাড়াও আরেকটি সুবিধা শুধু পানিতেই এই উদ্ভিদ বেড়ে ওঠে। তবে মাঝেমধ্যে পানি বদলে দিতে হয়। মানি প্ল্যান্ট ঘরের বাতাস বিশুদ্ধ রেখে অক্সিজেনের চলাচল বাড়ায়। উজ্জ্বল আলোয় জলদি বেড়ে উঠলেও ঘরের যেখানে সরাসরি সূর্যের আলো আসে নাসেখানে মানি প্ল্যান্ট রাখা যায়। খুব যত্নের লাগে না।,দ্রুত বৃদ্ধি পেয়ে ঘরে প্রকৃতির ছোঁয়া আনতে আরেকটি উদ্ভিদ ইংলিশ আইভি। ইংলিশ আইভি ঘরে বা বারান্দায় এমনকি বাথরুমেও লাগানো যায়। শুধু শোভাবর্ধনের পাশাপাশি এই গাছ ঘরে বাতাসের ৬০ শতাংশ টক্সিন এবং ৫৮ শতাংশ দুর্গন্ধ শুষে নিতে পারে মাত্র ৬ ঘণ্টায়। ইংলিশ আইভি শিশুদের নাগালের বাইরে রাখতে হবে, কারণ এর পাতা একটু বিষাক্ত।,গাছপালা দিনে অক্সিজেন দেয় এবং রাতে সালোকসংশ্লেষণ বন্ধ হয়ে গেলে বেশির ভাগ উদ্ভিদই কার্বন ডাই-অক্সাইড ছাড়ে। তবে স্নেক প্ল্যান্ট, অর্কিড, সাকুল্যান্টস বা ব্রোমেলিয়েডের মতো উদ্ভিদগুলো রাতে অক্সিজেন নির্গত করে। এই উদ্ভিদগুলো বেডরুমের জন্য সবচেয়ে ভালো।,স্নেক প্ল্যান্ট রাতে সবচেয়ে ভালো ভূমিকায় থাকে। বাতাস থেকে কার্বন ডাই-অক্সাইড শোষণ করে এবং রাতেই অক্সিজেন ছাড়ে সবচেয়ে বেশি। ভালো ঘুমের জন্য খুব কার্যকরী এই উদ্ভিদ। তাই বেডরুমের জন্য আদর্শ স্নেক প্ল্যান্ট। এ ছাড়া এই উদ্ভিদ এয়ার কন্ডিশন থেকে নির্গত ফরমালডিহাইড দূর করে। খুব বেশি পরিচর্যার প্রয়োজন পড়ে না। রোদ, ছায়া বা পানিশূন্য স্থানে ভালোভাবেই বেড়ে উঠতে পারে স্নেক প্ল্যান্ট। এমনকি সহজে মরেও না।,অর্কিড রাতে অক্সিজেন ছাড়ে। তাই ভালো ঘুমের জন্য বেডরুমের আরেকটি জীবন্ত শোপিস অর্কিড। অর্কিডের ফুল বিভিন্ন রঙের হয়ে থাকে এবং এই ফুল সাধারণত দীর্ঘদিন থাকে। কোনো কোনো অর্কিডের ফুলে মৃদু সুগন্ধও থাকে, যা মেজাজকে আরও চাঙা করে। তবে অর্কিডের বিশেষ কিছু যত্ন নিতে হয়।,যেসব উদ্ভিদ প্রাকৃতিকভাবে কম আলোতে আলোকসংশ্লেষণ করতে পারে সেগুলো ঘরের অন্দরের জন্য উপযুক্ত। সেই উদ্ভিদগুলোই সালোকসংশ্লেষণ প্রক্রিয়া মাধ্যমেই ঘরের বায়ু পরিশোধন করে।,অ্যালোভেরা গাছ সাদা সিরামিকের পাত্রে ড্রয়িংরুমের শোভা বর্ধনে একটু ভিন্নতার ছোঁয়া দেবে। শুধু সৌন্দর্যেই নয় অ্যালোভেরা গাছ ঘরে অক্সিজেনের মাত্রা বাড়িয়ে দেয়। ঘরের মধ্যে থাকা কার্বন মনোক্সাইড, কার্বন ডাই-অক্সাইড, ফরমালডিহাইডের মতো ক্ষতিকারক উপাদান শোষণ করে। একটি গাছই ৯টি বায়োলজিক্যাল এয়ার পিউরিফায়ার মতো বাতাস পরিষ্কার করতে পারে।,পিস লিলিগাছ ঘরের যেকোনো জায়গাতেই রাখা যায়। গ্রীষ্মে সাদা ফুল ফোটে। অল্প আলো ও বাতাসেই এই গাছ বেড়ে ওঠে। শুধু বাঁচার জন্য স্বাভাবিক পরিমাণে পানি দিলেই যথেষ্ট। সরাসরি সূর্যের আলোতে না রাখাই ভালো। সরাসরি রোদ পেলেই পাতা হলুদ হয়ে যায়। পিস লিলি চমৎকার বাতাস পরিশোধক। ঘরের ভেতরের বাতাসে থাকা রাসায়নিক আর টক্সিন নিমেষেই শুষে নেয়। বিশেষ করে বেনজিন, ট্রাইক্লোরোইথিলিন, ফরমালডিহাইড, জাইলিন শোষণ করে বাতাস পরিষ্কার করে দেয়।,এরিকা পাম ঘরে প্রাণের স্পর্শ দেয়। দেখতে অনেকটা ছোট বেতগাছের মতোই। কেন পাম বা গোল্ডেন ফেদার নামেও পরিচিত এই গাছ। এরিকা পামের উজ্জল সবুজ রঙের ঝিরিঝিরি পাতা চতুর্দিকে ছড়িয়ে গিয়ে ঘরের সৌন্দর্যকে কয়েক গুণ বাড়িয়ে দেয়। জানালার পাশে, ফার্নিচারের পাশে বা ঘরের যেকোনো কোণে রাখলে দেখতে খুব সুন্দর লাগে। ঘরের অভ্যন্তরের বিষাক্ত গ্যাস ও দূষিত পদার্থ কে অপসারণ করে ও বাতাসকে বিশুদ্ধ করে খুব সহজেই ঘরের অভ্যন্তরীণ পরিবেশকে ভালো রাখে। ঘরের সামান্য আলোতেই এই গাছ ভালো থাকে। সরাসরি সূর্যের আলোয় এর পাতা হলদে হয়ে যায়। তবে একটু যত্ন নিতে হয় এই গাছের।,ফিকাসগাছ বৃদ্ধির জন্য তুলনামূলক কম আলো ও তাপমাত্রা প্রয়োজন হয়। ফলে ঘরের মধ্যে ভালোভাবে বাঁচে এই গাছ। ফিকাসগাছ ঘরের বাতাস পরিষ্কার করতে পারে খুব ভালো। বিশেষ করে বাতাসের টক্সিন শুষে নিয়ে বিশুদ্ধ বাতাস সরবরাহ করে।,চিকন ছড়ানো পাতার স্পাইডার প্ল্যান্ট বাঁচার জন্য প্রাকৃতিক আলোর প্রয়োজন হলেও সরাসরি সূর্যের আলোর প্রয়োজন পড়ে না। রাতে ঘরের বাতাসে বেশি অক্সিজেন নিঃসরণ করে, তাই রাতে ঘুম ভালো হতে সহায়তা করে। স্পাইডার প্ল্যান্ট দূষিত বাতাস পরিশোধনে সহায়ক। বিশেষ করে রান্নার কারণে ঘরের মধ্যে যে কার্বন মনোক্সাইড থাকে, তা শুষে নিতে পারে। স্পাইডার প্ল্যান্ট রান্নাঘরেও রাখা যায়। তা ছাড়া যেকোনো দুর্গন্ধ দূর করতেও এই উদ্ভিদ বেশ উপযোগী।,লেমনগ্রাস থাই পাতা নামেও পরিচিত। এটি একটি ঘাসজাতীয় উদ্ভিদ। দেশের পাহাড়ি এলাকায় চাষ করা হলেও স্নিগ্ধ সবুজ এই উদ্ভিদটি বাড়ির শোভা বর্ধনে লাগানো যায়। খাবারে ফ্লেভারের জন্য লেমনগ্রাস খুব জনপ্রিয়। শুধু ফ্লেভারের জন্য না, এই গ্রাসে আছে সিট্রোনেলা তেল, যা বাড়িতে মশা-মাছি বা পোকামাকড়ের উপদ্রব কমাতে সাহায্য করে।,তুলসীগাছ পরিবেশকে জীবাণুমুক্ত ও বিশুদ্ধ রাখতে সাহায্য করে। তুলসীগাছের ঝাঁঝালো গন্ধ মশা তাড়াতে সাহায্য করে। এ ছাড়া তুলসীর রস প্রাকৃতিক কীটনাশক হিসেবেও ব্যবহার করা হয়। পানি এবং প্রয়োজনীয় যত্ন নিলেই এটি বেঁচে থাকে।অভ্যন্তরীণ উদ্ভিদগুলো কেবল বাড়ি নয়, কাজের জায়গারও নিখুঁত করে তোলে। কর্মক্ষেত্রে উদ্ভিদগুলো ডেস্কে রাখলে ইতিবাচকতার মাত্রা বাড়াতে সহায়তা করবে।,ছবি: পেকজেলসডটকম, আনস্প্ল্যাশডটকম ও উইকিপিডিয়া"
নিজের নান্দনিকতায় সাজান ঘর,"সুন্দর, সাজানো বাসা। সবার কাছে একান্ত কাম্য। অনেকে অন্যের সাজানো–গোছানো দেখে ভাবে, যদি এভাবে আমিও সাজাতে পারতাম নিজের ঘর, যা দেখলেই অন্যেরও মনে হবে এভাবে সাজাতে। পরিপাটি করে গুছিয়ে রাখা অন্দর চোখেরও আরাম, মনেরও শান্তি। অনেকেই হয়তো বলবে, তার চাই ছবির মতো বাড়ি। এটা কিন্তু ভুল ধারণা। আসলে প্রতিটি মানুষেরই সাজানো–গোছানোর রয়েছে স্বতন্ত্র ধারা। কে কীভাবে বাড়ি সাজাবে, তা একদিকে যেমন নির্ভর করে তার ব্যক্তিগত রুচির ওপর, অন্যদিকে তার শৌখিনতা আর চাহিদা অনুযায়ী। ,আপনি কীভাবে আপনার বাড়িকে সবার কাছে তুলে ধরতে চাইছেন, তা–ই গুরুত্বপূর্ণ। সুতরাং বাড়ি যেমনই হোক, নিজের হাতে যত্ন ও আদরে সাজালেই আপনার হাসিতেই হেসে উঠবে। অনেকেরই ধারণা, ঘর সাজাতে বিশেষ কিছু সামগ্রী প্রয়োজন এবং তা হতে হবে বেশ দামি বা খুব কেতাদুরস্ত কোনো ডেকোরেটিভ পিস। এমন ধারণা একেবারেই ভুল। সবার প্রথমে প্রয়োজন রুচি ও নান্দনিকতা বোধ। আরও একটি বিষয় সম্পর্কে স্বচ্ছ ধারণা প্রয়োজন, রঙের বিন্যাস। কারণ কালার প্যালেট এ ক্ষেত্রে একটা বড় ভূমিকা পালন করে। রং এমনই একটি বিষয়, যা চাইলেই পালটে ফেলা সম্ভব নয়। তাই কিছুটা নিজের মতো করে আর কিছুটা নিজের ক্রিয়েটিভিটি দিয়ে বাড়ি সাজান। ,পরিপাটি সাজের মূলত কথা হলো সুন্দর করে থাকার অভ্যাসে গড়ে তোলা। প্রতিদিনের কাজের মধ্যে ঘর গুছিয়ে রাখাটাও যোগ করুন। তাহলেই হয়তো আলাদাভাবে বাড়ি সাজানোর কথা ভাবতে হবে না। সঙ্গে যোগ করতে পারেন কিছু কৌশল।সেন্টার টেবিলে একটা ফ্লাওয়ার ভাস, খুবই পরিচিত একটি বিষয়। এই দৃশ্যপট বদলাতে আনুন প্রকৃতির ছোঁয়া। ভাসের বদলে একটি ছড়ানো পাত্র রেখে তাতে পানি দিয়ে ভাসিয়ে রাখতে পারেন নানা রঙের ফুল এবং ছোট ছোট মোম।,রঙিন কাচের বোতল এখন খুবই সহজলভ্য। অথবা বাড়িতে থাকা পরিত্যক্ত কাচের বোতলও নিজের মতো রং করে নেওয়া যায়। এতে রাখতে পারেন ফুল। ঘরের কোণে সাজিয়ে রাখলেও সুন্দর দেখাবে। মোমবাতি বা স্পার্ক লাইট দিয়েও সাজানো যায়।ঘুরতে যাঁরা ভালোবাসেন, নানা জায়গা থেকে স্যুভেনির সংগ্রহ করুন। এতে সহজেই নিজের পছন্দের প্রকাশ ঘটবে। পাওয়া যাবে আপনার সত্তার পরিচয়। তবে এ ক্ষেত্রে অ্যারেঞ্জমেন্টের প্রতি গুরুত্ব দিন।,গোছানো বা সাজানোর ক্ষেত্রে পুরো বাড়িতে সামঞ্জস্য রাখা জরুরি। তার মানে এই নয় যে একই ধরনের জিনিস কিনতে হবে। তবে প্রতিটা ডেকোরেটিভ পিসের যেকোনো একটা মিল থাকতে পারে। তা রং, আকার বা উপাদানে হতে পারে।,অনেকে পারিবারিকসহ নানা ধরনের ছবি দেয়ালে সাজান। এ ক্ষেত্রে একই ধাঁচের ফ্রেমিং করা যেতে পারে। অথবা ছোট ছোট ছবি একটা বড় ফ্রেমেও সাজানো যায়।বাজারে নানা ধরনের ঘর সাজানোর ডেকোরেটিভ পিস পাওয়া যায়। কারুকার্য করা শো পিস, নানা ধরনের পেইন্টিং, ইনোভেটিভ ফোটো ফ্রেম ইত্যাদি। বাড়ি যদি পুরোনো ধাঁচের হয়, তবে একরঙা পুরোনো ঘড়িটার বদলে কনটেমপোরারি ধাঁচের ঘড়ি রাখতে পারেন। অথবা ঘরের রং যদি খুব হালকা হয়, সে ক্ষেত্রে উজ্জ্বলতা আনতে রঙিন একটি পেইন্টিং যথেষ্ট।,পুরোনো ফেলনা জিনিস দিয়েও ডেকোরেটিভ পিস বানানো সম্ভব। পুরোনো বোতল থেকে শুরু করে সিডি, কেটলি কিংবা প্লেট, সবই হতে পারে, তাতে দিন রঙের ছোঁয়া। দেখতে যেমন নান্দনিক হবে, তেমনই ঘরও সেজে উঠবে।,শুধু ঘর সাজালেই হবে না, সেগুলো পরিষ্কার–পরিচ্ছন্ন রাখার দিকেও নজর দিতে হবে। এ ক্ষেত্রে যাঁদের বাড়িতে ধুলোর রাজত্ব বেশি, তাঁরা খুব ছোট ডেকোরেটিভ পিসের বদলে বড় পিস রাখলে পরিষ্কার করতেও সুবিধে হবে।,ঘর সাজাতে একটি কথা বিশেষভাবে মনে রাখতে হবে, অনেক বেশি শো পিস বা ডেকোরেটিভ পিসে ঘর ভরে ফেলবেন না। কারণ, বাড়ি তো আরামের জায়গা, তাকে অযথা জিনিসে ভরিয়ে তুললে চোখের এবং নিজের আরাম নষ্ট হবে। পরিমিতিবোধটা থাকতেই হবে, যা অন্যের অন্দর থেকে আপনার অন্দরকে আলাদা করবে।"
ইনডোর প্ল্যান্টে দূষণমুক্ত ঘরের বাতাস,"‘একটুখানি সবুজ খুঁজি, একটু সবুজ হাওয়া/ এই শহরে একটু সবুজ, অনেক বেশি পাওয়া/ খুঁজে বেড়াই সবুজ পাড়া, খুঁজি সবুজ বন/ কে আমাকে ফিরিয়ে দেবে, সেই সে সবুজ মন।’ ইট-কাঠ-পাথরের এই শহরে সবুজ খুঁজতে খুঁজতে যে কেউ ক্লান্ত হয়ে হাঁপিয়ে পড়াটা খুব স্বাভাবিক। তার চেয়ে বরং অন্দরমহলটাকে একটু সবুজ করে নেওয়া যেতে পারে। এতে বাড়ির পরিবেশটা হবে আরও সুন্দর ও বসবাসের উপযোগী। কিছু কিছু ইনডোর প্ল্যান্ট ঘরের বাতাসকে রাখে দূষণমুক্ত ও পরিচ্ছন্ন।,কম আলো‚ কম জল—সব পরিবেশের সঙ্গে এই গাছ নিজেকে মানিয়ে নিতে পারে। এই গাছ ঘরের বাতাস থাকা বেনজেন, ফরমালডিহাইড, ট্রাইক্লোরোইথিলিন ও জাইলিন দূর করে। তবে এই গাছ ঘরের কুকুর বা বিড়ালের জন্য বিষাক্ত।,পিস লিলি আকারে ছোট কিন্তু বাতাস পরিষ্কার করার গুরুত্বপূর্ণ ক্ষমতা এর রয়েছে। পিস লিলি বাতাসে উপস্থিত রাসায়নিক এবং টক্সিন নিমেষে শুষে নিতে পারে। খুব সহজেই জন্মে এই গাছ, গ্রীষ্মকালে ফুলও হয়। এই গাছে আবার খুব সুন্দর সাদা ফুলের মতো পাতাও হয়। গাছটি ছায়াযুক্ত স্থান ও কম ভেজা মাটিতে রাখলে দ্রুত বৃদ্ধি পায়। পিস লিলি বাতাসে মিশে থাকা ট্রাইক্লোরোথাইলিন, অ্যামোনিয়া, বেনজেন এবং ফরমালডিহাইডজাতীয় টক্সিন শুষে ঘরের বাতাসকে দ্রুতই পরিষ্কার করে দেয়।,পাথস বা মানিপ্ল্যান্ট অল্প যত্নেও বেশ ভালো থাকে। গাছের মাটি শুকিয়ে গেলে সামান্য পানি দিতে হয় আর বারান্দার গ্রিলের সঙ্গে গাছ বাইয়ে দিতে হয়। এই গাছের পাতা দেখতে অনেকটা হৃৎপিণ্ডের মতো। কম আলো এবং ঠান্ডা সহ্য করার অসাধারণ ক্ষমতা আছে এই গাছের। পথোস ফরমালডিহাইড এবং কার্বন মনোক্সাইড থেকে বাতাসকে মুক্ত করে। তাই নিশ্চিন্তে ঘরে রাখতেই পারেন ঝোপযুক্ত গাছটি। বায়ুদূষণকারী গ্যাসের সঙ্গে কাঠের আসবাবে ব্যবহৃত আঠা থেকে তৈরি দূষণ এই গাছ শোষণ করে নেয়। তবে মনে রাখতে হবে এই গাছের পাতা বিষাক্ত।,সিগারেটের কারণে যে ধোঁয়ার সৃষ্টি হয়, তার বিরুদ্ধে কাজ করার এক অত্যাশ্চর্য ক্ষমতা রয়েছে এই গাছের। কাজেই যাঁরা ঘরে ধূমপান করেন, তাঁদের ঘরের বাতাস দূষণমুক্ত করার জন্য এই গাছটি রাখতে পারেন। এটি কার্বন ড্রাই–অক্সাইড, কার্বন মনোক্সাইড এবং অন্যান্য বিষাক্ত পদার্থ দূর করে থাকে।,সাদা আর সবুজের সংমিশ্রণের এই গাছটির পাতাগুলো চারদিকে ছড়িয়ে থাকে বলে এটিকে স্পাইডার প্ল্যান্ট বলা হয়ে থাকে। ছোট–বড় প্রায় সব নার্সারিতেই এই গাছ বেশ সহজলভ্য। নিয়মিত পানি দিলে আর বারান্দায় রাখলেই এই গাছ সুন্দরভাবে বেড়ে ওঠে। স্পাইডার প্ল্যান্ট বিষাক্ত গ্যাস শোষণ করে নিতে পারে। এই গাছ প্রচুর পরিমাণে কার্বন মনোক্সাইড শোষণ করতে পারে বলে রান্না ঘরে এই গাছ রাখলে ভালো। একটা স্পাইডার প্ল্যান্ট প্রায় ২০০ বর্গমিটার জায়গার বাতাস পরিশুদ্ধ করে তুলতে পারে। মোটামুটি উজ্জ্বল ও সরাসরি আলোর বিপরীতে এই গাছ ভালো বাড়তে পারে।,এই গাছ ঘরে জমে থাকা টক্সিন পরিষ্কার ও অক্সিজেন সরবরাহ করে। রাতেও এরা ঘরের মধ্যে অক্সিজেন ছাড়ে। এ গাছ সহজে মরে না। বিশেষ আলো বা জলেরও প্রয়োজন পড়ে না। অল্প আলোতেও বেঁচে থাকতে পারে। ঘরের ভেতরের বাতাসে থাকা বেনজেন, ফরমালডিহাইড, ট্রাইক্লোরোইথিলিন ও জাইলিন নামক বিষাক্ত রাসায়নিক গ্যাসকে দূর করে স্নেক প্ল্যান্ট। নাসার বিজ্ঞানীরা এই গাছকে ‘টপ এয়ার পিউরিফাইং প্ল্যান্ট’–এর স্বীকৃতি দিয়েছে।,গার্ডেন মাম বাতাস পরিষ্কার করার জন্য অন্যতম সেরা একটি গাছ। এই গাছ ঘরের ভেতরের বাতাস থেকে প্রচুর পরিমাণ অ্যামোনিয়া, বেনজেন, জাইলিন, ফরমালডিহাইড, ট্রাইক্লোরোইথিলিন দূর করে থাকে। গাছটি স্বল্প পরিচর্চায়ই ঘরের টবে লাগানো যায়।,বস্টন ফার্ন ঠান্ডা ভেজা আর্দ্র স্থানে জন্মাতে পারে। এই গাছের জন্য সূর্যালোকের প্রয়োজন নেই। গাছটি বাড়িকে ঠান্ডা রাখতে সাহায্য করে। এনজেন, জাস্টিন ও ফরমালডিহাইডের মতো বায়ুদূষণকারী গ্যাস শোষণ করার সঙ্গে সঙ্গে এই গাছ প্রচুর জলীয় বাষ্প বাতাসে ছাড়ে। তাই গরমকালে এই গাছ পরিবেশকে ঠান্ডা রাখে।"
অন্দরসজ্জায় আকৃতিগত বিবর্তন,"অন্দরসজ্জায় আকৃতিগত অলংকরণে সতর্কতা বজায় রাখা গুরুত্বপূর্ণ। কারণ সময়ের বিবর্তনে ইন্টেরিয়রে এসেছে বৈশিষ্ট্যপূর্ণ পরিবর্তন। তাই আকৃতিগত অলংকরণেও এসেছে রূপান্তর। এই পরিবর্তনের দিকে নজর দিলে অন্দরসজ্জায় আকৃতিগত যে বিবর্তন পাওয়া যায়, তা বিভিন্ন সময় অনুযায়ী বিবেচনা করা হলো।,পুরোনো সভ্যতায় অন্দরসজ্জার আকৃতিগত আচরণ বিবেচনা করলে দেখা যায়, প্রায় সবক্ষেত্রেই সেখানে পরিলক্ষিত হতো ঐতিহ্য, আভিজাত্য, শ্রেণিগত তাৎপর্য ও উত্তরাধিকারী দাপট। উপাসনালয়, ঘরবাড়িতে শোভা পেত গৌরবময় ও মহিমান্বিত শৈলী। স্থাপত্যশৈলীতে প্রথম সংযোজিত হয় প্রতিমা ও ভাস্কর্য।,ছাদ পর্যন্ত সুউচ্চ বৃত্তাকার ও খোদাই করা স্তম্ভ শোভা পেত ঐতিহ্যপূর্ণ অন্দরগুলোতে। সাধারণ জনগণের ঘরবাড়িতে সমতল ছাদ এবং খিলানকৃত দরজার দেখা মিলত। সেই সময়ের ইন্টেরিয়রে ধর্মের প্রভাব খুব বেশি বিদ্যমান ছিল বলা যায়।,বিশ শতকে এসে স্থাপত্যশৈলীর বাঁধাধরা নিয়মকানুন ভাঙতে শুরু করে এবং স্বাধীন চিন্তাধারার প্রয়োগ ঘটা শুরু হয়। যার প্রভাব লক্ষ করা যায় ইন্টেরিয়রের আকৃতিগত অলংকরণে। শিল্পবিপ্লবের পরবর্তী সময়ে স্বতন্ত্রতার প্রভাব বিস্তার হতে থাকে এবং ইন্টেরিয়রে নতুন নতুন গবেষণার গতিবেগ বৃদ্ধি পেতে থাকে।,বাণিজ্যিক প্রভাব, চলমান সময়োপযোগী স্বচ্ছন্দ্যতাবোধ বিবেচনা করে গৃহসজ্জার আকৃতিতেও আসতে থাকে পরিবর্তন। নিজস্ব পছন্দ, স্বাধীনতা অনুযায়ী নকশার প্রয়োগ ও উপাদানের ভিন্নতা পরিলক্ষিত হয় সে সময়ের ইন্টেরিয়রে।,আধুনিক সময়ের ইন্টেরিয়র হলো পরিপূর্ণ পুষ্পস্বরূপ, যার বীজ বপন হওয়া থেকে শুরু করে সুগঠিত হয়েছে সময়ের বিবর্তনে। পুরোনো আভিজাত্যপূর্ণ স্থাপত্যশৈলী পরিবর্তিত হয়ে বর্তমানের আরামদায়ক, স্বচ্ছন্দ্য ও সহজ স্থাপত্যে পরিণত হয়েছে। বর্তমানে ইন্টেরিয়র ডিজাইন শিক্ষাক্ষেত্রে বিশেষ বিষয় হিসেবে সম্মাননা লাভ করেছে। গবেষণা ও পড়াশোনার জন্য বেশ জনপ্রিয় বিষয় এখন এটি। নতুন সব ধারণার সৃষ্টি হয়েছে ইন্টেরিয়র ঘিরে। আকৃতিগত অলংকরণে অনুপাত ও ভারসাম্য বজায় রেখে হচ্ছে সবকিছু। আধুনিক সময়ে চলমান যেসব আকৃতির দেখা মিলছে সেগুলো হলো:,মিনিমালিজম বর্তমান সময়ের সবচেয়ে জনপ্রিয় পদ্ধতি বা ধারণা। মিনিমালিজমে আরামদায়কতা কিংবা স্বচ্ছন্দ্যকে প্রাধান্য দেওয়া হয়। সহজ আকৃতিগত অলংকরণ, জায়গার সঠিক ব্যবহার ও স্বচ্ছন্দ্যপূর্ণ পরিবেশ সৃষ্টি করে মিনিমালিজম। আসবাব ও অন্যান্য উপাদানেও রাখা হয় সহজবোধ্য আকৃতি, যা চোখের জন্যও হয়ে ওঠে আরামদায়ক।,বর্তমান সময়ের ইন্টেরিয়রে আকৃতিগত অলংকরণে বিভিন্ন জ্যামিতিক আকৃতির ব্যবহার করা হয়। মূলত মনস্তাত্ত্বিক বিবেচনার মাধ্যমে এসব আকৃতির ব্যবহার করা হয়। উষ্ণ এবং স্বাগতিক পরিবেশ তৈরিতে এড়ানো হয় জটিল আকৃতি এবং ব্যবহার করা হয় হালকা বাঁকসমৃদ্ধ ও বৃত্তাকার আকৃতি। কর্মস্থান ও রান্নাঘরে ব্যবহৃত হয় ত্রিভুজ, বর্গাকার কিংবা আয়তাকার আকৃতিগুলো, যা পেশাদারত্ব কিংবা দক্ষতাকে ফুটিয়ে তোলে।এভাবেই মনস্তাত্ত্বিক বিবেচনা করে আকৃতিকে ব্যবহার করা হয় বর্তমান ইন্টেরিয়রে।,সময়ের বিবর্তনে এভাবেই অন্দরসজ্জায় এসেছে অভাবনীয় রূপান্তর। প্রাচীন সভ্যতা থেকে শুরু করে আধুনিক সময় পর্যন্ত স্থাপত্যশৈলী ও নকশা খাপ খাইয়ে নিয়েছে সময়ের পরিবর্তনের সঙ্গে। পরিবর্তন এসেছে মানুষের জীবনযাপন, স্বচ্ছন্দ্যে। তাই অন্দরসজ্জা কখনোই স্থিরতা বজায় রাখেনি এবং ভবিষ্যতেও ইন্টেরিয়রে এই পরিবর্তনশীলতা বজায় থাকবে বলেই ধারণা বিশেষজ্ঞদের।"
স্মার্ট হোম ডিভাইস,"সময় বদলে যায়। তার সঙ্গে প্রতিনিয়ত বদলায় প্রযুক্তিপণ্য। বিশেষ করে স্মার্ট হোম ডিভাইসে এসেছে নান্দনিক পরিবর্তন।,স্মার্ট হোম এমন একটি শব্দ, যা দিয়ে আধুনিক বাড়িগুলোকে বোঝায়। এসব বাড়ি উন্নত প্রযুক্তি দিয়ে তৈরি এবং পরিচালিতও হয় প্রযুক্তির সাহায্যে। বর্তমান আধুনিক বিশ্বে মানুষ তার উন্নত বসবাসের জন্য স্মার্ট হোমকে বেছে নিচ্ছে। কেননা, এর রয়েছে অনেক সুবিধা। অফিসে বসে আপনি আপনার বাড়ির সব তথ্য পাচ্ছেন, খুব সহজেই।,জানালা–দরজা খোলা বা বন্ধ করতে পারছেন, সুরক্ষা আর নিরাপত্তার জন্য স্মার্ট হোম খুবই জনপ্রিয় হয়ে উঠেছে। আধুনিক সব ফিচার আপনার জীবনকে করবে আরও সহজ। বাসাকে সুরক্ষিত ও সুবিধাজনক করে তুলতে পারা যায় কয়েকটি স্মার্ট হোম গেজেট ব্যবহার করে। এ ডিভাইসগুলো আপনাকে দেবে আধুনিক যাপনের নিশ্চয়তা। দেখে নেওয়া যেতে পারে এমন কিছু ডিভাইসের তথ্য।,ধরুন আপনার বাসার দরজা লক-আনলকের নিয়ন্ত্রণটা আপনার কণ্ঠ দিয়ে করবেন। কী! অবাক হচ্ছেন? কেমন হয় বিষয়টা। বেশ আধুনিক, তাই না। অনেক সময় রাতে ঘুমোতে যাওয়ার পর দরজা লক করা হয়েছে কি না, তা দেখতে আবার আমাদের বিছানা ছেড়ে উঠে আসতে হয়। এমনটা যাদের সঙ্গে প্রায়ই হয়, তাদের জন্য অগাস্ট ওয়াই–ফাই স্মার্টলক অসাধারণ। কারণ, এর মাধ্যমে বিছানায় শুয়েও রিমোট ডিভাইস ও ভয়েসের মাধ্যমে দরজা লক করার নির্দেশ দিতে পারবেন আপনি। আধুনিক জীবনের জন্য অগাস্ট ওয়াই–ফাই স্মার্টলক বেশ প্রয়োজনীয়। ভয়েসের মাধ্যমে দরজা লক-আনলক করার দারুণ সব ফিচার রয়েছে এতে। এ ছাড়া এটি ইনস্টল করা বেশ সহজ। সেই সঙ্গে কাস্টমাইজড সেটিংসের সুবিধাও রয়েছে।,রিমোট সেন্সর, স্পটিফাই ও স্পিকারের অসাধারণ কম্বিনেশনের এক দুর্দান্ত গুগল হোম ডিভাইস হলো ইকোবি (ফিফথ জেনারেশন)। ইকোবি দিয়ে যেকোনো ঘরে বসে ভয়েসের মাধ্যমে ঘরের তাপমাত্রা নির্ধারণ করতে পারবেন আপনি।,ধরুন এমন একটি ডিভাইস আপনার কাছে আছে, যা দিয়ে ঘরের সিকিউরিটি ক্যামেরা, প্রধান দরজা, ফায়ার অ্যালার্ম থেকে শুরু করে পানির ট্যাপ ও এসি অন-অফ করার নির্দেশগুলোও পৃথিবীর যেকোনো প্রান্ত থেকে করতে পারেন। কেমন হবে বলুন তো? হ্যাঁ, আর এসবই সম্ভব গুগল নেস্ট হাব ম্যাক্সের মাধ্যমে। সব মিলিয়ে, গুগল নেস্ট হাব ম্যাক্স যেমন আপনার বিনোদনের সঙ্গী হতে পারে, তেমনি সব কটি স্মার্ট হোম ডিভাইস পরিচালনার ওয়ান স্টপ প্ল্যাটফর্ম হিসেবেও এটি অতুলনীয়।,গুগল হোম ডিভাইস আধুনিক জীবনযাপনের ক্ষেত্রে বেশ জনপ্রিয়। গুগল হোম ডিভাইসের মধ্যে এরই মধ্যে বেশ জনপ্রিয়তা পেয়েছে গুগল নেস্ট হাব ম্যাক্স। কারণ, এটি একই সঙ্গে আপনাকে দেবে বিনোদন এবং নিরাপত্তার দারুণ সব সুবিধা। ডিভাইসটির মূল কাজ হলো হোম অ্যাসিসটেন্স সার্ভিস। এতে রয়েছে একটি দারুণ ডিসপ্লে। দ্রুত ফেস রিকগনিশন, ক্যামেরা ব্লক করার প্রাইভেসি সুইচ, দক্ষ মোশন ট্র্যাকিং, ভালো স্পিকার এবং ভালো মাইক্রোফোন—এ সবকিছু মিলিয়ে গুগল নেস্ট হাব ম্যাক্স প্রযুক্তিপ্রেমীদের কাছে ভীষণ আকর্ষণীয়। এর ক্যামেরাটি দিয়ে একদিকে ভিডিও কল যেমন করা যায়, তেমনি সিকিউরিটি ক্যামেরা হিসেবেও দারুণ কার্যকর। ,ক্রোমকাস্ট মূলত একটি দারুণ স্ট্রিমিং ডিভাইস। ফাস্ট পারফরম্যান্স, ইনটুইটিভ ইন্টারফেস আর সাশ্রয়ী দাম মিলিয়ে এটি এক ভীষণ আকর্ষণীয় ডিভাইস। অনলাইনের সুবিধা বাড়ায় এখন অনেকেই আর সাধারণ কেবল টিভির সংযোগ ব্যবহার করেন না। এ ক্ষেত্রে অনলাইন সংযুক্ত থাকলেই বিনোদনের চাহিদা মেটানো সম্ভব হয়। এ সুবিধায় নতুন ধারা যোগ করেছে গুগলের ক্রোমকাস্ট।,হোম ডিভাইসের আরেক আধুনিক সংযোজন উয়েমো ওয়াই–ফাই স্মার্টপ্লাগ। কমপ্যাক্ট ডিজাইন, হোম/অ্যাওয়ে মুড ও স্মার্ট হোম প্ল্যাটফর্মের সঙ্গে সহজে মানানসই হওয়ায় এ স্মার্টপ্লাগ হয়ে উঠেছে একটি আধুনিক হোম ডিভাইস। অন্যান্য স্মার্টপ্লাগের মতো এতে মনিটরিংয়ের সুবিধা নেই, তবে প্রায় সব কটি স্মার্ট অ্যাসিসটেন্সের সঙ্গেই কাজ করতে পারে উয়েমো।"
আসবাবের যত্ন,"যাপিত জীবনে নানা ধরনের আসবাবেরই প্রয়োজন হয়। প্রতিটি ঘর বৈশিষ্ট্য অনুযায়ী সাজানো হয় আসবাবে। এসব আসবাব আবার নানা উপকরণে তৈরি। কাঠ, ফাইবার, কৃত্রিম কাঠ, রট আয়রন ইত্যাদি। এগুলো কোনটা পলিশ করা হয়, কোনটা আবার আপহোলস্ট্রি করা হয় কাপড়, রেকসিন বা চামড়া দিয়ে। কিন্তু যে ধরনের আসবাবই হোক না কেন, সুন্দর রাখতে চাই পরিচ্ছন্নতা। বিশেষজ্ঞরা বলেন, আসবাবের ধরন যেমন ভিন্ন, ঠিক তেমনি পরিষ্কারের ধরনও হতে হবে ভিন্ন। তাহলেই বছরের পর বছর আসবাব থাকবে জেল্লাদার।,এ ধরনের আসবাব প্রতিদিন পরিষ্কার করা উচিত। ওপরের বাড়তি ধুলা শুকনা কাপড়ে মুছে আবার ভেজা কাপড় দিয়েও মোছা জরুরি। অল্প জায়গার রঙ উঠে গেলে নতুন করে রঙ করে নেওয়া, আঠা দিয়ে নষ্ট হয়ে যাওয়া অংশ ঠিক করা বা অয়েল পলিশ করে এর রং উজ্জ্বল করতে হবে।,কাঠের আসবাব মানেই তাতে বার্নিশ থাকা। সে ক্ষেত্রে পানি ব্যবহার করা যাবে না। এতে বার্নিশ উঠে যাবে। তাই শুকনা কাপড় দিয়ে ওপরের ময়লা তুলে অয়েল বা ওয়াক্স লিকুইড ব্যবহার করতে হবে।,এ ধরনের আসবাব খুব সাবধানে ব্যবহার করতে পরামর্শ দেন বিশেষজ্ঞরা। কারণ, চামড়ায় মোড়া আসবাব একটু অনিয়মেই নষ্ট হয়ে যায়। এ ধরনের আসবাব শুকিয়ে ফেটে যাওয়ার আশঙ্কা থাকে সব থেকে বেশি। এ কারণে খুব বেশি তাপ থেকে কমপক্ষে ২ ফিট দূরে রাখতে হবে। এ ছাড়া সূর্যের আলো সরাসরি যেখানে পড়ে, সেই পাশেও রাখা যাবে না। এ নিয়মের বাইরে গেলে কয়েক বছরেই নষ্ট হবে এর সৌন্দর্য। এ ধরনের আসবাব বিশেষভাবে পরিষ্কারের জন্য ১–৪ কাপ সাদা ভিনেগারের সঙ্গ ১–২ কাপ পানি মিশিয়ে পাতলা কাপড়ের সাহায্যে পরিষ্কার করতে হবে। এরপর চামড়ার জন্য বিশেষ সাবান দিয়ে আবার পরিষ্কার করা এবং শেষে শুকনা কাপড় দিয়ে মুছে ফেলা।,এ ছাড়া পাওয়া যায় চামড়া পলিশ করার জন্য উপকরণ কিংবা পলিশ করার জন্য লোকও ডাকা যেতে পারে নির্দিষ্ট বিরতিতে।,গদির আসবাবে গদির ওপরে কাপড় মোড়ানো থাকে। এর ওপরের কাপড় হতে পারে বিভিন্ন ধরন ও রঙের। এ ধরনের আসবাব সূর্যের আলো সরাসরি আসে, এমন জায়গা থেকে একেবারেই দূরে রাখা উচিত। কারণ, ফেব্রিকের রঙ ফ্যাকাশে হয়ে যায়। ভ্যাকিউম ক্লিনার দিয়ে প্রতিদিন পরিষ্কার রাখতে হবে, যেন ময়লা না জমে। সোফা, চেয়ারে কুশন ও কভার প্রতিদিন উল্টে দিতে হবে, যেন দুই পাশই সমানভাবে ব্যবহার হয়। এ ছাড়া দাগ কমাতে স্কচগার্ড ব্যবহার করা যায়। এটি কাপড় ভালো রাখে।,বাঁশ–বেত ছাড়াও গোলপাতা, হোগলার মতো এমন অনেক প্রাকৃতিক উপকরণে আসবাব তৈরি হয়ে থাকে। এ ধরনের আসবাব সহজেই শুষ্ক হয়ে যায়। তাই সরাসরি রোদের আলো ও তাপে রাখা যাবে না। প্রতিদিন ধুলা পরিষ্কার ও ভ্যাকিউম ক্লিনার দিয়ে ফাঁকে থাকা ময়লা পরিষ্কার করা উচিত। এ ধরনের ফাইবারের প্রাকৃতিক ময়েশ্চার ধরে রাখতে বাথটবে হালকা গরম পানিতে ভেজাতে হবে বা স্প্রে করতে হবে।,ছবি: পেকজেলসডকম"
অতিথি আসার আগে,"৯টা-৫টা অফিস শেষে রাস্তার যানজট ঠেলে বাসায় পৌঁছতে পৌঁছতে সন্ধ্যা পেরিয়ে রাত। বাসায় ঢুকেই দেখা গেল সব কটি ঘর অগোছালো। কিন্তু শরীর–মন এতটাই ক্লান্ত যে আয়োজন করে আর গোছানোর ইচ্ছা হয় না। তার ওপর এই করোনাকালে বাসায় বন্ধুবান্ধব, আত্মীয়স্বজনের আনাগোনাও কম। তাই হয়তো পরিপাটি করে পুরো বাসা গুছিয়ে রাখার তাগিদও হয় না। ঈদের পর থেকে অবশ্য একটু একটু করে স্বাভাবিক জীবনের ছন্দে ফিরছেন অনেকেই। এই সুযোগে শীতল হয়ে যাওয়া সম্পর্কগুলোকে আবার উষ্ণ করতে চাচ্ছেন অনেকে। এরই সুবাদে ঘরোয়া আড্ডা বা গেট টুগেদার আয়োজনের কথা ভাবছেন। ,তার আগে গুছিয়ে নিতে হবে ফ্ল্যাট বা বাসা। আবার নিজের জন্যও চাই সাজানো–গোছানো ঘর। সারা দিন কাজের পর পরিচ্ছন্ন ঘরে ঢুকলে মনে আলাদা ভালো লাগা কাজ করবে। তা ছাড়া অন্দরসাজ নিজের ব্যক্তিত্বকে প্রকাশ করে। তাই পার্টি আয়োজনের আগে ঘরের মেকওভারটাও সেরে নেওয়া জরুরি।,প্রথমেই মনোযোগ দিতে হবে ড্রয়িংরুমের দিকে। ঘরটি সুন্দর করে গুছিয়ে ফেলুন। ভ্যাকুয়াম ক্লিনার বা ঝাড়ু দিয়ে ঝুল এবং মেঝের ধুলো ময়লা পরিষ্কার করে নিন। আনাচে–কানাচে জমে থাকা ময়লাও পরিষ্কার করতে ভুলবেন না। ফ্যান বা এসিগুলোও ড্যাম্প কাপড় দিয়ে ভালো করে মুছে ফেলুন।,পরিষ্কার–পরিচ্ছন্নতা শেষে ঘর সাজানোর পালা। ঘরের দেয়ালের সঙ্গে রং মিলিয়ে সোফার কভার হলে ভালো হয়। সঙ্গে উজ্জ্বল রঙের কুশন মানাবে। এতেই ঘরের চেহারায় অনেকটাই পরিবর্তন আসবে। সেন্টার টেবিলও সাজাতে হবে। টেবিলের টপ যদি হয় কাচের, তাহলে প্রথমে ধুলো ঝেড়ে নিয়ে। এবার পরিষ্কার কাপড়ে গ্লাস ক্লিনার নিয়ে ভালো করে মুছে ফেলুন। টেবিল ঝকঝক করবে। অনেকে বলবে টেবিল যদি হয় কাঠের, তবে উপায় কী। এ ক্ষেত্রে একটি সহজ হোমমেড পালিশ হচ্ছে, অলিভ অয়েল ও লেবুর রসের তৈরি মিশ্রণ। সপ্তাহে অন্তত একবার মিশ্রণটি দিয়ে কাঠ মুছলে, দেখতে উজ্জ্বল লাগবে।,অনেকেরই অভ্যাস অফিস বা বাইরে থেকে ঘরে ঢুকে চাবি, কলম, চশমা ইত্যাদি সেন্টার টেবিলে জড়ো করে রাখে। ঘর সুন্দর রাখতে চাইলে অভ্যাসটা বদলাতে হবে। কারণ, টেবিলের ওপর সুন্দর একটা ফুলদানিই সবচেয়ে সহজ ও আকর্ষণীয় উপাদান। এখন নানা ধরনের রঙিন ফুলও পাওয়া যায়। সম্ভব হলে তাজা ফুলে ঘর সাজান।ড্রয়িংরুমের আরও একটি জরুরি বিষয় পরদা। খেয়াল রাখতে হবে পরদা যেন ঘরের দেয়ালের সঙ্গে মানানসই হয়।,সুন্দর দু–একটি পেন্টিং ড্রয়িংরুমের আবহই বদলে দেয়। দেখতেও নান্দনিক। ড্রয়িংরুমে শোকেস পরিচ্ছন্ন রাখতে হবে। এবং শোপিসগুলোও গুছিয়ে রাখতে হবে। বড় শোপিস অনেক সময়ই বেমানান। তবে ছোট শোপিস বা কাচের জিনিস বাচ্চাদের থেকে দূরে রাখা উচিত।,অতিথি আসার আগে, ড্রয়িংরুমে একটা ওয়েস্ট বিন রাখুন। যাতে অতিথিদের ছোটখাটো ময়লা ফেলতে অসুবিধা না হয়। ওয়েস্ট বিনের ভেতরে একটা গারবেজ ব্যাগও রেখে দিন।,অতিথিদের জুতা রাখার সুব্যবস্থা রাখুন। কারণ, ঘরের বাইরে জুতা এলোমেলো থাকলে দেখতে খুব খারাপ লাগে। এবং পাশের ফ্ল্যাটের মানুষের অসুবিধা হতে পারে। জুতা গুছিয়ে রাখর জন্য শু র‍্যাক আবশ্যক। এখন চাকা লাগানো র‍্যাকও পাওয়া যায়, যা সহজে সরিয়ে ধুলো–ময়লা পরিষ্কার করা যায়।"
যেন অরণ্য,"বারান্দায় গড়ে তোলা যায় ছোট বাগান।,এখানে প্রশান্ত মনে খেলা করে উঁচু উঁচু গাছ।,সবুজ পাতার ’পরে যখন নেমেছে এসে দুপুরের সূর্যের আঁচ,জীবনানন্দ দাশের ‘অবশেষে’ কবিতার এই দুটি লাইনের মতোই সবুজ পাতায় দুপুরের সূর্যের এই আঁচ প্রশান্তি এনে দেয় মনে। করোনাকালে গাছের সঙ্গে মনের সখ্য বেড়েছে বহুগুণ। তাই ছোট বা আলো কম এমন বারান্দাও খালি পড়ে নেই। আর ফুল বা ফলের গাছ যদি না–ই হয়, শুধু সবুজ পাতা দিয়েই তৈরি করে নেওয়া যায় একগুচ্ছ নির্মল প্রকৃতি।,ফওজিয়া জাহান পেশায় একজন স্থপতি ও আলোকচিত্রী। স্থপতি হিসেবে কাজ করছেন অন্দরসজ্জা পরামর্শক প্রতিষ্ঠান ভলিউম জিরোতে। ছবি তুলছেন আট বছর ধরে। সবুজের প্রতি ভালো লাগা থেকেই তাঁর ঢাকার বাসার ছোট বারান্দায় আড়াই বছর ধরে একটু একটু করে গড়ে তুলেছেন বাগান।,ফওজিয়ার ছোট এই বাগানে ৮৪টি টব আছে, যাতে প্রায় ১২০ ধরনের গাছ লাগিয়েছেন। কর্মজীবী ও খুব ভ্রমণপ্রিয় হওয়ায় বাগানের যত্ন তেমন নিতে পারেন না ফওজিয়া জাহান। রোদ কম আসে বলে যে গাছে পানি, রোদ ও যত্ন তিনটিই কম লাগে এমন গাছের বাগান করেছেন তিনি।,বিভিন্ন জাতের মানিপ্ল্যান্ট, অ্যাগলাওনিমা, এরিকা পাম, লাকি ব্যাম্বু, কাঁটামুকুট, স্নেক প্ল্যান্ট, ফিলোডেনড্রন, স্পাইডার প্ল্যান্ট, ইঞ্চ প্ল্যান্ট, স্নেক প্ল্যান্ট, পাথরকুচি, অ্যারোহেডগাছ সাজানো হয়েছে বারান্দায়। এ ছাড়া এই গাছগুলো পানি ছাড়াই বাঁচতে পারে ৭ থেকে ১০ দিন।,১০ ফুট লম্বা আর ৪ ফুট চওড়া বারান্দায় গাছগুলো সাজানো হয়েছে ইউলুপের মতো করে। এতে করে বাগানের মাঝখানে সরু জায়গায় বসলে মনে হয় যেন চারদিক থেকে সবুজ ঘিরে রেখেছে। ঝোলানো আর লতানো গাছগুলোকে বারান্দা ও জানালার গ্রিলে ঝুলিয়ে দিলে তা অনেকটাই প্রাকৃতিক পর্দার কাজ করে। এ ছাড়া বারান্দার আকার অনুসারে টবের উচ্চতা বাছাই করা দরকার। এমন ছোট বারান্দায় ২ ইঞ্চি থেকে সর্বোচ্চ ৮ ইঞ্চি উচ্চতার টব মানানসই। তবে ২ ইঞ্চির ছোট টবগুলো একটু উঁচু কাঠের টেবিলের ওপর রাখতে হবে যেন চোখে পড়ে। বারান্দার কোনো দেয়ালে কারুকাজ থাকলে তার সামনে বেশি গাছ না রেখে একটা স্ট্যান্ড ঝুলিয়ে ছোট কিছু গাছ রাখা যেতে পারে। এ ছাড়া মেঝেতে জায়গা কম হওয়ায় দড়িতে লতানো গাছ ঝুলিয়ে দেওয়া হতে পারে—সমাধান বললেন ফওজিয়া জাহান।,অ্যাগলাওনিমা, এরিকা পাম, লাকি ব্যাম্বু, কাঁটামুকুট, স্নেক প্ল্যান্ট, ফিলোডেনড্রন জাতীয় গাছ কিছুটা বড় হওয়ায় তা ৮ ইঞ্চির টবে ভালো হবে। ২ বা ৪ ইঞ্চির টবে স্পাইডার প্ল্যান্ট, ইঞ্চ প্ল্যান্ট, স্নেক প্ল্যান্ট, পাথরকুচিপাতা, অ্যারোহেডের মতো ছোট গাছ লাগাতে হবে। ছোট বারান্দায় গাছ রাখতে হবে ছোট করে, তাই বর্ষার সময়ে মাসে ১ বার গাছ ছাঁটাই করলে দেখতে পরিপাটি দেখাবে। সতেজ রাখার জন্য গাছে দু-তিন মাসে একবার কেঁচো সার দেওয়া আর কিছুদিন পরপর গোড়ায় মাটি আলগা করে দেওয়া যেতে পারে।,শুধু সবুজ পাতার এমন বাগানে টব নির্বাচনে একটু ভিন্নতা রাখতে হবে। তা না হলে একঘেয়েমি চলে আসবে। প্লাস্টিকের একরঙা টব ছাড়াও পুরোনো বোতল বা বাটায় বাটিক করা কাপড়, ওয়াল পেপার ও পাটের দড়ি পেঁচিয়ে অনায়াসেই আনা যায় নতুনত্ব। এ ছাড়া সিরামিকের পুরোনো বাটি বা ফুলদানি রাখলে ভিন্নতা আসবে। পুরোনো কাচের বোতল টব হিসেবে ব্যবহার করতে চাইলে তাতে রং দিয়ে করা যেতে পারে নকশা। আবার ঝোলানো টব হিসেবে নারকেলের আইচা, বাঁশের ঝুড়ি বা মাটির হাঁড়িতে আলপনা করে ভিন্ন মাত্রা আনা যায়।"
বারান্দায় রোদ্দুর,"বারান্দা শব্দটি কানে এলেই কিছুটা প্রশান্তি ছড়ায় মনে। ঋতুভেদে সকাল, দুপুর, বিকেল, সন্ধ্যা বা রাত—প্রতিটি সময়ের সঙ্গে বারান্দার রয়েছে সুখস্মৃতি। শীতের রোদমাখা দুপুর, বসন্তের বিকেল, গ্রীষ্মের রাত অথবা বর্ষার মুষলধারা বৃষ্টির মুহূর্তগুলো প্রিয়জনের সঙ্গে বা একা উপভোগ করার সবচেয়ে একান্ত জায়গা এটি। ,আবার অনেকেই বলবে শহুরে জীবনের একটুখানি খোলা আকাশের সন্ধান পাওয়া যায় এই বারান্দায়। তাই তো মনের মতো ফ্ল্যাট খুঁজতে গিয়ে সবাই প্রথমেই প্রাধান্য দেন বাড়ির এই অংশের প্রতি। এমনকি অনেকের কাছে শোবার ঘরের চেয়ে বারান্দা যেন বেশি জরুরি। তাই হয়তো বলতে শোনা যায়, আর কিছু থাকুক না থাকুক, বাড়ির যেকোনো অংশে এক চিলতে বারান্দা থাকা চাই-ই চাই। কারণ, শখের বারান্দায় রাখা আরামকেদারায় পিঠ এলিয়ে কিছুটা সময় কাটানো যায় একেবারে নিজের মতো। তবে সময়ের সঙ্গে সঙ্গে বারান্দার কাঠামো এবং চেহারায় আমূল পরিবর্তন এসেছে। ,পুরোনো দিনের বাড়িগুলোতে দেখা যেত কাঠের নকশা করা রেলিংয়ে ঘেরা লম্বা, বড় পরিসরে খোলামেলা বারান্দা, যা আজকাল আর চোখে পড়ে না খুব একটা। সে জায়গা দখল করেছে ব্যালকনি। কারণ, আধুনিক ফ্ল্যাটগুলোতে মনের মতো আয়তনে বারান্দা তৈরি করার স্বাধীনতা নেই। কারণ, বাড়ির আয়তনের সঙ্গে সঙ্গে ছোট হয়ে এসেছে বারান্দার পরিসরও। নামে এসেছে পরিবর্তন, সঙ্গে সাজসজ্জাতেও।,শহরে যাঁরা বসবাস করেন, তাঁদের কর্মব্যস্ততা আর সময়ের অভাবে ব্যালকনিগুলো অনেকটাই অবহেলিত। কিন্তু লক্ষ করলে দেখা যাবে, সাধারণত বারান্দা বা ব্যালকনি বাড়ির সামনের দিকেই থাকে। সুতরাং, বাইরে থেকে দেখতে গেলে কিন্তু বারান্দা সবার আগে নজর আসে। তাই যত্ন নিয়ে মনের মতো সাজানো উচিত জায়গাটি। আবার অনেক কম সময়ের মধ্যেই জায়গাটির পুরো চেহারা পাল্টে ফেলা সম্ভব। শুধু পছন্দমতো আসবাব এবং এক্সেসরিজ নির্বাচন করা চাই।,বারান্দা সাজাতে প্রথমেই প্রয়োজন ছোট ছোট টবে রঙিন ফুল বা পাতারগাছ। পাতাবাহার, মানিপ্ল্যান্ট, ফরচুন ট্রি, বনসাই ইত্যাদি জায়গাটির শোভা বাড়াবে। আজকাল ঝোলানো টব বা পট পাওয়া যায়। এগুলোও দেখতে সুন্দর। যাঁরা মাটি বা প্লাস্টিকের টব পছন্দ করেন না, তাঁরা চিরাচরিত টবের পরিবর্তে সিরামিক, তামা, পিতল বা ক্লের তৈরি টব রাখতে পারেন। প্রাকৃতিক লুক আনতে চাইলে বারান্দার গ্রিল বা পিলার বরাবর লতানো গাছ দিয়েও সাজানো যায়। এতে বারান্দায় সবুজের পরিমাণও বাড়বে। ,ঝোলানো শোপিস বা উইন্ডচাইমসও রাখা যেতে পারে। বই, খবরের কাগজ বা ম্যাগাজিন পড়ার অভ্যাস থাকলে রাখতে পারেন ছোট কাপবোর্ড। এতেও বারান্দার সৌন্দর্য বাড়বে। কাপবোর্ডের ওপরে ছোট ক্যান্ডেল বোল রাখলেও অনেক পরিপাটি লাগবে। বোলের ভেতর ছোট ছোট রঙিন পাথর, ফুল আর পানি রাখুন। সন্ধ্যাবেলা মোম জ্বালালে, বারান্দাময় একটা উষ্ণ আবহ তৈরি হয়। কাপবোর্ডের ওপর ফোটো ফ্রেমও মানায়।,বারান্দায় বসার ব্যবস্থা থকাতেই হবে। তবে তা হতে হবে আয়তন ও জায়গা বুঝে। যেমন ছোট বারান্দার ক্ষেত্রে কয়েকটা বেতের মোড়া বা কাঠের টুল রাখলেই যথেষ্ট। অনেকে গাছের গুঁড়ি রং করেও রাখে। জায়গায় বেশি থাকলে একটা ছোট সেন্টার টেবলও রাখা যেতে পারে। আর ব্যালকনি বড় হলে সিটিং অ্যারেঞ্জমেন্ট হতে হবে সঠিক। নাহলে এলোমেলো দেখাবে। বেতের সোফা সবচেয়ে নান্দনিক। অবশ্য লোহা বা কাঠ পছন্দ হলে, এসবের আসবাবও রাখা যেতে পারে। সঙ্গে রাখুন মাঝারি আকারের কয়েকটা কুশন। একটু উজ্জ্বল বা আধুনিক কুশন কভার বাছাই করুন। এতে সহজেই ব্যালকনির আমেজে বেশ বড়সড় পরিবর্তন আসে। বড় ব্যালকনিতে রাখা যায় দোলনা। চাইলে এর বদলে আরামকেদারা বা সুইং চেয়ারও রাখা যায়।,ব্যালকনির সাজ নির্ভর করে রুচি এবং সময়ের ওপর। অর্থাৎ, আপনি কতটা সময় এবং কীভাবে বারান্দায় সময় কাটাবেন, সে অনুযায়ী আসবাব নির্বাচন করুন। যদি আপনি বারান্দায় বসে গান শুনতে বা বই পড়তে পছন্দ করেন। তবে সে ক্ষেত্রে দেয়ালজুড়ে কাঠের র‌্যাক বানিয়ে তাতে পছন্দের বই এবং মিউজিক সিস্টেমও রাখতে পারেন। অযথা ধুলার হাত থেকে বাঁচতে হলে র‌্যাকগুলো ঢেকে রাখাই ভালো। আবার বারান্দা খোলা হলে, রোদ-বৃষ্টি থেকে বাঁচতে স্লাইডিং বা ফ্রেঞ্চ ডোরের ব্যবস্থাও রাখতে পারেন। আবার নান্দনিক উপস্থাপনায় বাঁশের ড্র-স্ট্রিং পর্দাও বেশ ভালো। তবে যেভাবেই সাজান না কেন, খেয়াল রাখতে হবে বারান্দা যেন খোলামেলাই থাকে। কোনোভাবেই একে আবদ্ধ করে রাখা উচিত হবে না।"
ধরে রাখুন সাদা আসবাবের শুভ্র সৌন্দর্য,"সাদা আসবাবে সাজানো একটি ঘর হতে পারে টাইমলেস ফ্যাশন। স্থপতি ও ইন্টেরিয়র ডিজাইনারদের কাছেও এটি প্রচলিত ধারণা। সাদা আসবাব ঘরে বাড়ায় আলো ও উজ্জ্বলতা। ডিজাইনাররা গ্রীষ্মের সিগনেচার রং হিসেবে সাদাকেই প্রাধান্য দেন। কারণ, এ রং ঘরে আনে প্রশান্তি ও স্বস্তি। কোস্টাল, ফ্রেন্স প্রভিন্সিয়াল, স্ক্যান্ডিনেভিয়ান ও মিনিমাল থিমগুলো সাদা আসবাব সাজানোর ক্ষেত্রে বেশ জনপ্রিয়। আমেরিকান ইন্টেরিয়র ডিজাইনার কেনেথ বোয়ের মনে করেন, ‘সাদা রঙের ওপর আলোর প্রতিফলনে বড় আকারের সাদা আসবাবও অনেকটা ছোট মনে হয়, যা অন্য গাঢ় রঙের ক্ষেত্রে হয় না। এ ছাড়া ঘরের স্পেসে আভিজাত্য আনতে সব থেকে কার্যকর হলো সাদা আসবাব।’,কিন্তু যেকোনো সাধারণ ফার্নিচারের থেকে সাদা ফার্নিচারের সৌন্দর্য ধরে রাখা বেশ কঠিন। এ ছাড়া সাদা আসবাবের যত্নের ধরনেও আছে অনেক পার্থক্য। সাদা ফার্নিচার সাদা ও সুন্দর রাখতে প্রথমেই যা মানতে হবে, তা হলো বারবার এগুলো সরানো যাবে না। অর্থাৎ এক ঘরে থেকে অন্য ঘরে আনা-নেওয়া না করাই ভালো। পেশাদারদের দিয়ে ঘরে আসবাব সাজানোই শ্রেয়। বাজারে সাদা আসবাবের জন্য অনেক ধরনের স্প্রে পাওয়া যায়। এগুলো রং ও উজ্জ্বলতা ঠিক রাখে বলে জানান স্থাপত্য ও অন্দরসজ্জাবিষয়ক প্রতিষ্ঠান হাইভের প্রধান স্থপতি রাফিয়া মারিয়াম আহমেদ।,সাদা আসবাবের রং, উজ্জ্বলতা ও এর ফিনিশিং ভালো রাখতে স্লিপকাভার ব্যবহার দারুণ উপায়। সব সময় কাভার দেওয়া থাকলে বাইরের ধুলো ও রোদের তাপ থেকে সুরক্ষিত থাকবে। আর ওপরের কাভারটি ময়লা হলে ধুয়ে ফেলার জন্য খুলতে হবে। তবে আবার কাভার ব্যবহারে আগে অবশ্যই শুকনো কাপড় দিয়ে মুছে পরে কাভার বিছানো উচিত।,সাদা আসবাবে খুব সহজেই দাগ লাগে। এই দাগ হালকা হলে বেশি ফুটে ওঠে। কিন্তু দাগ লেগে গেলে তা ফেলে রাখা যাবে না, সঙ্গে সঙ্গেই মুছে ফেলতে হবে। দাগ মোছার জন্য সিনথেটিক কাপড়ের বদলে সুতি কাপড় বা স্পঞ্জ ব্যবহার করতে হবে। সুতি কাপড় বা স্পঞ্জে দাগ উঠবে দ্রুত। এ ছাড়া সাদা আসবাবের দাগ তোলার জন্য একধরনের বার্নিশ পাওয়া যায়। এটিও দাগ তুলতে সাহায্য করবে। এমনকি সাধারণ সাবান–পানি দিয়েও দাগ তোলা যাবে। তবে অবশ্যই স্বাভাবিক পানি দিয়ে আবার মুছে নিতে হবে।,যেকোনো আসবাবই ধুলো-ময়লা থেকে সুরক্ষিত রাখতে পরিষ্কার করা দরকার। কারণ, ধুলোর কারণে ফার্নিচারের রং ও চাকচিক্য নষ্ট হয়। সাদা আসবাব ভ্যাকিউম ক্লিনার দিয়ে পরিষ্কার করাই সবচেয়ে ভালো। এতে ময়লা পরিষ্কার হওয়ার পাশাপাশি ঘষা লেগে কোনো ধরনের দাগ হবে না। তবে ভ্যাকিউম ক্লিনার না থাকলে নরম ব্রাশ ব্যবহার করতে হবে। সাদা আসবাবে কোনোভাবেই শক্ত ব্রাশ ব্যবহার করা যাবে না।,কাপড় থেকে শুরু করে আসবাব,যেকোনো কিছু পরিষ্কারের আধুনিক ও সহজ একটি মাধ্যম হলো লিন্ট রোলার ব্যবহার, বললেন স্থপতি রাফিয়া মারিয়াম আহমেদ। এটি একধরনের রোলার,যার ওপরের কাগজে লাগানো থাকে গাম। ময়লা আসবাবে রোলারটি ঘোরালে ময়লা কাগজের গামের সঙ্গে লেগে উঠে আসে। কাগজের গাম শেষ হয়ে গেলে কাগজটি কেটে নিজের নতুন অংশটি আবার ব্যবহার করা যায়।,বিশেষজ্ঞরা রাফিয়া মারিয়াম আহমেদ যেকোনোফার্নিচার রোদে না রাখার পরামর্শ দেন। কারণ,রোদের তাপ কাঠের আসবাবের জন্য ভালো। কিন্তু সাদা আসবাবের ক্ষেত্রে তার বিপরীত। কারণ হলো রোদের তাপে সাদা রঙে আসে হলদে ভাব। তাই সরাসরি রোদ আসে—এমন স্থানে রাখা যাবে না সাদা ফার্নিচার।,সাদা ফার্নিচার মাসে এক দিন অবশ্যই ডিপ ক্লিন করতে হবে। ডিপ ক্লিনের ফর্মুলা ঘরে তৈরি করার নিয়ম বললেন এই বিশেষজ্ঞ। এর জন্য ২ ভাগ স্বাভাবিক পানি নিতে হবে আর এতে মিশাতে হবে ১ ভাগ সাদা ভিনেগার। এবার একটা নরম কাপড় দিয়ে আসবাব মুছে ফেলতে হবে।,তথ্য: অ্যাপার্টমেন্ট থেরাপি"
ঘরে প্রশান্তি ধরে রাখতে,"গ্রীষ্মের দাবদাহ বেড়েই চলছে। বাইরে বের হলে গরমে হাঁসফাঁস অবস্থা। এমনকি ঘরেও অনেকটা একই অবস্থা। বর্ষা শুরু না হওয়া পর্যন্ত প্রশান্তির বাতাস বইবে বলে মনে হচ্ছে না। এ গরমে হিট স্ট্রোক থেকে বাঁচতে যতটা সম্ভব ঘরে থাকার পরামর্শ দিচ্ছেন চিকিৎসকেরা। তাই ঘরের ভেতর ধরে রাখতে হবে শীতল পরিবেশ। তবেই না কিছুটা সময়ের জন্য হলেও রেহাই পাওয়া যাবে গরম থেকে। তাই ঘরকে করে তুলুন সামার ফ্রেন্ডলি। অনেকে হয়তো গরমে এসির ওপর বেশি নির্ভরশীল। কিন্তু ২৪ ঘণ্টা এই তাপানুকূল যন্ত্রের ওপর নির্ভর করা মোটেই স্বাস্থ্যসম্মত নয়। সে জন্য প্রাকৃতিক উপায়ে ঘর ঠান্ডা রাখার পরামর্শ বিশেষজ্ঞদের।,বাইরে গ্রীষ্মের প্রখরতা। অস্বস্তির পারদ যেন বেড়েই চলছে। গরমে ঘরেও দমবদ্ধ অবস্থা। অনেকের কাছে ঘরের ভেতর প্রশান্তির একমাত্র উপায় বলতে এসি। কিন্তু সব সময় এসি চালানো যেমন সম্ভব নয়, তেমনই স্বাস্থ্যসম্মতও নয়। আবার অনেকের বাড়িতেই শুধু বেডরুমে এসি থাকে। অন্য ঘরে সহ্য করতে হয় গরমের দাপট। আর যেহেতু এখনো চলছে লকডাউন, সেহেতু প্রয়োজন ছাড়া অনেকেই ঘরের বাইরে যাচ্ছেন না। তাই ঘরকেই প্রাকৃতিকভাবে ঠান্ডা রাখতে পারলে, প্রশান্তি পাওয়া যাবে দ্বিগুণ। শুধু মেনে চলতে হবে কিছু কৌশল।,দুপুরবেলার তাপ যেন ঘরে প্রবেশ না করে। এ জন্য দুই লেয়ার পর্দা ব্যবহার করতে হবে। হালকা রঙের সুতি বা নেটের পরদার নিচে ভারী পর্দা রাখুন। দুপুরবেলা রোদ ও তাপ বাড়তে শুরু করলে দুটো পর্দাই একসঙ্গে টেনে দিন। এতে ঘরে কিছুটা কম আলো প্রবেশ করলেও ঘর ঠান্ডা থাকবে। তবে সন্ধ্যাবেলা এই ভারী পর্দা সরিয়ে শুধু হালকা পর্দা টেনে দিতে হবে। কারণ, সন্ধ্যায় বাতাস একটু ঠান্ডা হয়ে আসে। বিকেলবেলাতেই জানালা খুলে দিন, যদিও রোদ একেবারে পড়ে যাওয়া না পর্যন্ত পর্দা পুরোপুরি সরিয়ে দেওয়া যাবে না। এই পদ্ধতি ঘর ঠান্ডা রাখতে সাহায্য করবে।,অনেকেই অকারণে কম্পিউটার, ল্যাপটপ বা দিনের বেলা প্রয়োজন ছাড়া লাইট জ্বালিয়ে রাখে। এতেও ঘর কিছুটা হলেও গরম হয়। এগুলো বন্ধ রাখুন। এ ছাড়া ফোন চার্জ হয়ে গেলে সুইচ অফ করে রাখুন। সাধারণ বাল্ব বা টিউবলাইট ব্যবহার এড়িয়ে চলুন। কারণ, এগুলো ঘর বেশি গরম করে। এর বদলে এলইডি বাল্ব ব্যবহার করাই ভালো। গরমের সময় প্রয়োজনে রাতের বেলা ঘরে হালকা আলো ব্যবহার করলে, ঘর বেশ ঠান্ডা থাকবে।,বেডশিট ব্যবহারে সতর্ক হন। বেডরুমে লিনেন বা সুতির বেডশিট ব্যবহার করুন। সিল্ক বা যেকোনো মোটা ফেব্রিকের বেডশিট এড়িয়ে চলুন। রং এর ক্ষেত্রেও হালকা রং বেছে নিন। খুব গাঢ় রং কিংবা ভারী কাজের বেডশিট ব্যবহার নাকরাই ভালো। বালিশ ও কুশনের ক্ষেত্রেও একই ধরন মেনে চলুন।,গরমে কার্পেট বা ম্যাট ব্যবহার না করাই ভালো। সবচেয়ে ভালো গরম শুরুর আগেই এগুলো গুটিয়ে রাখা। ড্রয়িংরুমে বড় কার্পেট বা বেডরুমে ভারী ম্যাটগুলো গরমে অতিরিক্ত তাপ শোষণ করে। তাই ঘরের তাপমাত্রা বেশি থাকে। কার্পেট বা ম্যাট তুলে রাখলে ঘরও বড় দেখাবে। এত হাঁটাচলাও আরামদায়ক হবে। বিকল্প হিসেবে মেঝেতে মাদুরের বা চাটাই পেতে দিন। কুশন এবং গদি দিয়ে মেঝেতেই বসার ব্যবস্থা করুন। গরমে কিছুটা হলেও স্বস্তি পাওয়া যাবে। ,যাঁরা টপ ফ্লোরে বসবাস করেন তাঁদের গরম সহ্য করতে হয় অনেক বেশি। অতিরিক্ত তাপ থেকে বাঁচতে ছাদে শেড লাগাতে পারেন। শেডের ব্যবস্থা করা না গেলে দুপুরবেলা সিলিং ফ্যানের বদলে টেবিল ফ্যান ব্যবহার করুন। কারণ, সিলিং ফ্যান ওপরের গরম বাতাস টেনে নিচে নামায়, ফলে আরও বেশি গরম লাগে। আর দাবদাহের সময়, বাটিতে বরফের কিছু টুকরো টেবিল ফ্যানের সামনে রেখে ফ্যান চালান। এতে ঘর বেশ ঠান্ডা হবে। তবে হিউমিডিটি খুব বেশি থাকলে এই প্রক্রিয়া কাজে দেবে না। সন্ধ্যাবেলা বা রাতে জানালার কাছে টেবিল ফ্যান চালান। বাইরের ঠান্ডা হাওয়া ঘরে আসবে।"
জানালা সাজানোর খুঁটিনাটি,"ঘরের চোখ বলা হয় জানালাকে। তাই ঘর যতই সাজাই না কেন, তার চোখের সাজসজ্জা হওয়া চাই ভিন্নধর্মী। আলো-বাতাস আসার বড় উৎস হলো ঘরের জানালা। আবার মানসিক প্রশান্তির জায়গাও হলো ঘরের এই জানালা। তাই এর সাজও হতে হবে এমন, যাতে অন্য বিষয়গুলো বাধা না পায়। একসময় শুধু পর্দাকেই জানালার সাজ মনে করা হতো। কিন্তু সে ধারণা এখন পুরোনো। প্রাইভেসি রেখেই জানালার সাজ হতে পারে ভিন্ন ধরনের।,পর্যাপ্ত আলো–বাতাস জানালার সাজের গতানুগতিক ধারণা পাল্টে গেছে, কিন্তু খেয়াল রাখতে হবে আলো–বাতাস চলাচলের পথটি যেন বন্ধ না হয়। জানালা সাজানোর অনুষজ্ঞ হতে হবে ছোট বা মাঝারি। বড় আকারের শোপিস বা গাছ দেখতে সুন্দর হলেও জানালার ঠিক সামনে রাখা উচিত হবে না।,জানালার পর্দা মানেই ভারী আর এক রকম হতে হবে, তা নয়। অন্দরসজ্জাবিদ গুলশান নাসরীন বলেন, পর্দা হতে পারে ভিন্ন ভিন্ন ফেব্রিকের। ভারী পর্দার পাশে পাতলা পর্দা আধুনিক লুক দেবে। আবার এক কালার আর প্রিন্ট দুই ধরনের পর্দার মিশ্রণে জানালা সাজানো যায়। সব এক রং ব্যবহার না করে গাঢ় ও হালকা, এভাবে সাজালে ঘরের সৌন্দর্য বাড়বে।,সাদা জানালার কাচ অনেক সময় একঘেয়েমি নিয়ে আসে। সে ক্ষেত্রে কালার পেন দিয়ে কাচে করা যায় পেইন্টিং। ফুল, লতা বা দৃশ্য—সবই মানানসই হবে জানালার কাচে।,যাঁদের জানালার সামনে কার্নিশের জায়গা রয়েছে, তাঁরা অনায়াসেই ছোট পটে ইনডোর প্ল্যান্ট রাখতে পারেন। আবার চাইলে মাটির, সিরামিকের বা মেটালের শোপিসও রাখা যায়।,একসময় কাঠের পাল্লা দেওয়া ফ্রেঞ্চ জানালা দেখা যেত বাড়িগুলোতে। এরপর ব্যবহারে সহজ বলে থাই জানালার জনপ্রিয়তা বাড়ে। কিন্তু ঘরে ক্লাসিক লুক আনতে অনেকেই এখন আবার পুরোনো দিনের কাঠের পাল্লা দেওয়া জানালা বা অন্যান্য ম্যাটেরিয়ালে তৈরি ফ্রেঞ্চ জানালা ব্যবহার করছেন। ঘরের সৌন্দর্য বাড়াতে ধারণাটি ব্যতিক্রমী। অনেকে দেয়ালের সঙ্গে মিলিয়ে কাঠের বর্ডারেও রঙ করেন একই। যাঁরা রঙিন আবহ পছন্দ করেন, তাঁরা কাঠের বর্ডারে লাল, মেরুন, নীল, হলুদ, সবুজ রঙও করে থাকেন। একসময় জানালার কাঠে শুধু বার্নিশ করার প্রচলন থাকলেও এখন গাঢ় রঙেরই ফ্যাশন, বলছেন গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরশিপ বিভাগের প্রধান অধ্যাপক রীনাত ফওজিয়া।,যাঁরা ঘরে সবুজের আবহ পছন্দ করেন, তাঁরা বেছে নিতে পারেন জানালা। তবে খেয়াল রাখতে হবে, জানালায় ঝুলন্ত গাছের মাত্রা যেন অতিরিক্ত না হয়। কারণ, এতে ঘরের আলো কমে যাবে। পাতাবাহার বা ঝুলন্ত ইনডোর গাছগুলো আলাদা করবে জানালাকে।জানালার পাশের দেয়াল,জানালার চারপাশের জায়গাটুকুও কিন্তু এর সাজের অংশ। একে জানালার চারপাশের দেয়াল বর্ডারও বলা যেতে পারে। যেহেতু এ জায়গা খুব বেশি বড় নয়, তাই এখানে বেশি সাজালে ভালো দেখাবে না। এখানের সাজ হতে হবে মার্জিত। ছোট আকারের ফ্রেম করা ছবি বা ছোট ছোট সুতার বা কাপড়ের পুতুল ঝুলিয়ে দেওয়া যায়, এমনটাই বলছিলেন গুলশান নাসরীন।,ঘর সাজাতে ডিভানের ধারণাটি একেবারেই নতুন। ডিভান ঘরের কোনার অব্যবহৃত জায়গাতেই বেশি রাখা হয়। আর ঘরের সেই কোনা সাজানো হয় বেশ রঙিন করে। একটু বড় বাড়িতে জানালার সামনের জায়গাটিতে ডিভান দিয়ে সহজেই দৃষ্টিনন্দন ও আরামদায়ক জায়গা তৈরি করা যায়। বৃষ্টি দেখতে বা পছন্দের বই পড়তে চা হাতে বসে যেতে পারেন এ ডিভানে। বিছাতে পারেন রঙিন চাদর আর সঙ্গে থাকতে পারে আরাম করে বসার জন্য কুশন–বালিশ। সে ক্ষেত্রে চাদর আর বালিশে থাকতে হবে বৈপরীত্য, অর্থাৎ চাদর সাদা হলে তাঁর ওপর ফুটে ওঠে এমন হলুদ, লাল বা কমলা রঙের কুশন কাভার ভালো লাগবে বলে জানালেন রীনাত ফওজিয়া।এ ছাড়া রাতে জানালার সৌন্দর্য বাড়াতে ভিন্নধর্মী লাইটেও সাজাতে পারেন। আবার চাইলে গাছের মধ্যেও দেওয়া যায় কৃত্রিম মোম বা হালকা আলো হয় এমন লাইট।"
অন্দরসজ্জায় সহজতর সৌন্দর্যের উদ্ভাস,"সমসময়ের নকশা এবং সজ্জাভাবনায় প্রাধান্য পাচ্ছে সবকিছুর পরিমিত ব্যবহার। ‘অতি’ শব্দটিকে নকশাবিদরা সযত্নে পরিহার করছেন। অন্দরসজ্জায়ও তাই পরিলক্ষিত হচ্ছে সহজতর সৌন্দর্যের উদ্ভাস।,সমসাময়িক সময়ে নকশার ক্ষেত্রে জনপ্রিয় একটি ধারণা ‘মিনিমালিজম’। মিনিমালিজম হলো নকশা এবং সজ্জার এমন এক শৈলী, যা আচরণগত ভাবে দারুণভাবে স্বল্পতা, সরলতা ও সীমাবদ্ধতার প্রকাশ ঘটায়। ইংরেজি প্রবাদ ‘লেস ইজ মোর’ আসলে মিনিমালিজমের মূলতত্ত্ব হিসেবে বিবেচিত। ,ইন্টেরিয়র ডিজাইনের ক্ষেত্রেও মিনিমালিজম এখন জনপ্রিয় ধারণা। বাড়ির সাজসজ্জায় জিনিসপত্রের স্বল্পতার প্রাধান্য, জ্যামিতিক আকৃতি ও রঙের সীমাবদ্ধতা ধীরে মানুষের কাছে হয়ে উঠছে আরামদায়ক। স্থপতিদের কাছেও মিনিমালিজম বর্তমানকালের আলোচিত ধারণা বলা যায়। মিনিমালিস্ট নকশার মৌলিকত্ব বিবেচনা করলে যেসব উত্তর পাওয়া যায় সেগুলো হলো:,মিনিমালিজম মূলত নকশার সব উপাদানের ক্ষেত্রেই প্রযোজ্য। শুধু এক রংনির্ভর ইন্টেরিয়র কিংবা দুটি রঙের মিশ্রণ একটি জনপ্রিয় ধারণা। মূলত রঙের ব্যবহার হতে হবে নিরপেক্ষ এবং সরল; যা চোখের জন্য আরামদায়ক এবং নান্দনিকও বটে। মিনিমালিজমের ক্ষেত্রে রঙের সীমাবদ্ধতা একটি গুরুত্বপূর্ণ এবং মৌলিক বৈশিষ্ট্য। রঙের একঘেয়েমি দূর করার জন্য কখনো ভিন্ন রঙের এক-দুটো আসবাবের সংযোজন করা যেতে পারে। তবে এ ক্ষেত্রেও সীমাবদ্ধতা গুরুত্বপূর্ণ। ,মিনিমালিজম মূলত সরলরেখা, মসৃণ বাঁক, সমতল ও সহজ আকৃতির ওপর নির্ভরশীল। তাই মিনিমালিস্টিক ইন্টেরিয়রে মূলত জটিল আকৃতির আসবাবের ব্যবহার নেই বললেই চলে। বরং মিনিমালিজম মূলত সমতল রেখা ও সহজ জ্যামিতিক আকৃতিকেই প্রাধান্য দেয়।,মিনিমাল ইন্টেরিয়রে সঠিক সজ্জা একটি গুরুত্বপূর্ণ বিষয়। এ ক্ষেত্রে পরিমিতি বজায় রাখা জরুরি। মিনিমালিস্ট ইন্টেরিয়রকে পূর্ণতা দিতে আশ্রয় নেওয়া যেতে পারে প্রকৃতির। একই আকারের কিংবা ভিন্ন আকারের ছোট-বড় পাত্রে গাছের চারা রেখে সাজানো যেতে পারে ঘরের এক প্রান্ত।,কোয়ালিটি ইজ বেটার দ্যান কোয়ানটিটি—ইংরেজি প্রবাদটিকেই যেন অক্ষরে অক্ষরে মেনে চলে মিনিমালিজম। ঘরের অন্দরসজ্জায় প্রয়োজনের অতিরিক্ত কোনো কিছুই না রেখে বরং প্রয়োজনীয় জিনিসপত্রের সঠিক স্থান নির্ণয়ই বেশি জরুরি। যেখানে যতটুকু প্রয়োজন, ততটুকুই যথেষ্ট বলে মনে করা হয় মিনিমালিজমে। সাজসজ্জায় এই কৃচ্ছ্র এবং স্বল্পতাই যেন অন্য রকম স্বাচ্ছন্দ্যের বোধ তৈরি করে ঘরে যারা বাস করে তাদের কাছে।,প্রাকৃতিক আলো বাড়ির পরিবেশকে করে তোলে প্রফুল্ল। সূর্যের আলোয় দেয়ালের রং সত্যিকার রূপে ফুটে ওঠে। আসবাব এবং অন্য সবকিছুতেই প্রকাশ পায় সত্যিকারের সৌন্দর্য। প্রাকৃতিক আলোকে মিনিমালিজমের মৌলিক উপাদানও বলা যায়। আলোছায়ার খেলায় বাড়িতে প্রফুল্ল, আরামদায়ক ও স্বচ্ছন্দ পরিবেশ তৈরিতেই মিনিমালিজমের সার্থকতা।"
দেয়ালজুড়ে শিশুর আঁকাআঁকি,"দেয়ালকে রীতিমতো ক্যানভাস বানিয়ে নিয়েছে চার বছর বয়সী প্রিয়ম। ভাড়া বাড়ির দেয়ালজুড়ে নানা রঙের কারুকাজ। প্রিয়মের ভাবনার জগতের কত কিছুর যে ছড়াছড়ি ওখানে, তার ইয়ত্তা নেই। এভাবে উদ্দাম আঁকিবুঁকি করে ভীষণ খুশি সে, আর মা-বাবার মাথায় হাত! ঘরের যা অবস্থা, তাতে বাড়িওয়ালার চোখরাঙানি হয়তো দেখতেই হয়।,কিন্তু ছোট্ট সোনামণির শিল্পচর্চায় বাধা দেওয়া কি ঠিক হবে? অ্যাস্থেটিক ইন্টেরিওরসের সিইও সাবিহা কুমু বললেন সে কথাই, শিশুদের নিরুৎসাহিত করাটা ঠিক হবে না, তাকে উৎসাহিত করতে হয়। ও যা কিছু হাতের কাছে পাবে, তাতে আঁকবে, এটা তার সহজাত প্রবৃত্তি। শিশুকে তার মতো করেই আঁকতে বা কোনো কিছু তৈরি করতে দিতে হবে। তা হলে ওর প্রতিভা, ওর নান্দনিকতা বিকশিত হবে।,কিন্তু বিপত্তি তো একটা বিষয়েই। এভাবে আঁকাআঁকির কারণে ঘরের দেয়াল নোংরা হয়ে যাচ্ছে। সে ক্ষেত্রে বিকল্প পথ ভাবা ছাড়া উপায় নেই। মানে ‘ছিল রুমাল, বানাতে হবে বিড়াল’। এই অন্দরসজ্জাবিদের মতে, যাঁদের বাসায় শিশুর জন্য আলাদা ঘর আছে, তারা ওই ঘরেই একটা দেয়াল শিশুকে ছেড়ে দিতে পারেন আঁকাআঁকি করার জন্য। তেমন ঘর না থাকলে শিশুরা কিছু কমন স্পেস, যেমন শোবার ঘর বা বসার ঘরের দেয়াল নোংরা করে ফেলে। শিশুর জন্য ছেড়ে দেওয়া দেয়ালটা লাল বা অন্য কোনো রং করে দেওয়া যায়। তারপর সেখানে আঁকলে আলাদা সৌন্দর্য তৈরি হবে। সাদা দেয়ালে আঁকিবুঁকি যতটা খারাপ দেখায়, রঙিন দেয়ালে ততটা লাগবে না।,এমনটা করতে না চাইলে শিশুর জন্য যতটুকু জায়গা বরাদ্দ করতে চান, তা বর্ডার করে দেওয়ার পরামর্শ সাবিহা কুমুর। তিনি বলেন, ওর আঁকার ওপর ডালপালা তৈরি করে নেওয়া যায় বা সেখানে ওর কিছু ছবি সেঁটে দেওয়া যায়। দেখে মনে হবে যেন ডালপালা থেকেই ছবিগুলো বেরিয়ে এল। এঁকে নিতে পারেন পাখি কিংবা পাখির বাসা।দেয়াল রঙিন করে পার্টেক্স বোর্ডের ওপরে সাদা অ্যাক্রেলিক শিট বসিয়ে কাঠের ফ্রেম করে দেয়ালে ঝুলিয়ে দেওয়ার সমাধানও দিলেন তিনি। আরও বললেন, ‘সেটাই হবে ওর ফ্রেম। ওখানে সে আঁকবে। ওই দেয়ালে মাছ, পাখি, ফুল এঁকে দিতে পারেন। এর সামনে এমনভাবে বোর্ডটা বসাতে পারেন, যেন শিশু বাগানে বসে আঁকছে, তেমন একটা আবহ তৈরি হয়।,তবে একেবারে খুব নোংরা করে ফেললে তো পুরো দেয়াল রং করতেই হবে। সে ক্ষেত্রে বেছে নিতে পারেন ওয়াল পেপার। শিশুর ঘরে কোনো কার্টুন চরিত্রের ওয়াল পেপার ব্যবহার করতে পারেন। আবার সেই দেয়ালকে ফটো গ্যালারি বানিয়ে ফেলতে পারেন, যেখানে শুধু তার ছবি তুলে ধরা হবে। ,একরাতেই শিশু তার অভ্যাস বদলে ফেলবে না। তাই সমাধান হিসেবে ফার্স্টক্রাই প্যারেন্টিং ডটকমে বিশেষজ্ঞরা এসব থেকে মুক্তির কয়েকটি উপায় বলছেন। এক. দেয়াল এমনভাবে সাজান, যেন সেখানে কোনো আঁকিবুঁকি না বসে। সে ক্ষেত্রে চকবোর্ড পেইন্ট দিয়ে দেয়াল রাঙিয়ে ফেলতে পারেন। দুই. সহজে ধুয়ে ফেলা যায়, এমন ক্রেয়ন শিশুকে দিন। তাহলে আপনি স্বস্তিতে থাকবেন এই ভেবে যে এটা তো তুলেই ফেলা যাবে। তিন. বারবার শিশুকে মৃদুস্বরে বুঝিয়ে বলুন, এটা আঁকাআঁকির জায়গা নয়। কথাটা তার মস্তিষ্কে পৌঁছানোর চেষ্টা করুন। ,কিন্তু শিশু যখন আঁকবে, তখন তো বুঝেশুনে আঁকবে না। ফলে আঁকার সময় ওরা ভাববে না, কোনটার রং তোলা যাবে আর কোনটা যাবে না। তাই বিশেষ কোনো দেয়ালকে রক্ষা করতে চাইলে সাবিহা কুমুর পরামর্শ, ওই দেয়াল কোনো আসবাব দিয়ে ঢেকে দেওয়া যায়। ওখানে কিছু গৃহসজ্জার উপাদান রাখা যায়। কিংবা শিশুকে বিকল্প হিসেবে মেঝেতে বড় বড় কাপড় বা কাগজ বিছিয়ে বলা যেতে পারে, ‘তুমি এখানে আঁকো।’,এক দিনে সব ঠিক হবে না নিশ্চিত, কিন্তু একসময় হবেই। তাই রাগ না দেখিয়ে শিশুকে বরং বুঝিয়ে বলার চেষ্টা করুন। এভাবেও কিন্তু কাজ হওয়ার সম্ভাবনা আছে।ছবি: ইনস্টাগ্রাম হ্যান্ডল"
দেয়ালে রূপবদলে ওয়ালপেপার,"সব আসবাব সরিয়ে ঘর রং করার সমস্যার সমাধান হতে পারে ওয়ালপেপার। ওয়ালপেপার সহজে পাল্টে দিতে পারে ঘরের চেহারা।,ঘরের দেয়াল রং করার বড্ড হ্যাপা। বড় বড় সব আসবাব সরানো, পুরো বাসা ধুলাবালুতে মাখামাখি করা আর তারপরে কয়েক দিন ধরে সেই রং করার কারণে হওয়া এলোমেলো হওয়া বাসা গোছানো। ব্যস্ত জীবনে এত কিছু করার সময় কোথায়? আবার শহর মানে বেশির ভাগ ক্ষেত্রে ভাড়াবাড়ি। সেখানে বাসায় ওঠার সময় রং করে দেওয়া হলেও, বছরের পর বছর রং করার আর খবর থাকে না। এত সব সমস্যার এখন সহজ সমাধানের নাম ওয়ালপেপার। ধুলাবালুর ঝামেলা নেই, রঙের কারণে ঘর নোংরা হওয়ার ভয় নেই, শুধু লাগিয়ে নিলেই শেষ।,ইকো ইনোভেটরসের প্রধান নির্বাহী পরিচালক মোহাম্মদ রফিকুল ইসলাম বলছিলেন সে কথাই, ‘আগে আলাদা করে একটা ঘরকে ফোকাস করে আমরা রং করতাম। এখন ধুলা বা সময়ের কথা বিবেচনা করে মানুষ ওয়ালপেপারে ঝুঁকছে। বাজার খুঁজলেই এখন থ্রিডি বা টুডি ওয়াল পেপার পাওয়া যায়।’,দেয়াল রাঙানোর সমস্যার অল্প সময়ের সমাধান এটি। তবে দেয়ালে ওয়ালপেপার লাগানোর আগে কিছু বিষয়ে নজর দেওয়ার কথা বললেন এই ইন্টেরিয়র ডিজাইনার, ওয়ালপেপার লাগানোর আগে দেখে নেবেন দেয়ালে কোনো স্যাঁতসেঁতে ভাব আছে কি না। দেয়াল স্যাঁতসেঁতে হলে পেপার উঠে যায়। সে ক্ষেত্রে দেয়ালে আগে পিভিসি বোর্ড লাগিয়ে নিতে হবে। পরে তার ওপরে পেপার লাগালে দেয়াল ভালো থাকবে।,দেয়ালে কোন ধরনের ওয়ালপেপার লাগাবেন, তা যেমন আপনাকে বুঝে নিতে হবে তেমনি যেখানে পেপার লাগাবেন, সেই দেয়াল নাকি সেখানে অন্য কোনো কিছু হাইলাইট করতে চাইছেন, সেটাও ভাবতে হবে। রফিকুল ইসলাম বলেন, ‘আমরা অনেকেই টিভি ইউনিটের পেছনের দেয়ালে ওয়ালপেপার লাগাই। সেখানে লাগানোর জন্য অনেকে থ্রিডি ওয়ালপেপার বেছে নেন। যদি আপনি টিভি ইউনিটকে ফোকাস করতে চান, তাহলে এমন কোনো পেপার কিনবেন না, যেন টিভি ইউনিট ঢাকা পড়ে যায়। আর ওয়ালপেপারকে ফোকাস করতে চাইলে বেছে নিতে পারেন বেশি আকর্ষণীয় কিছু।,শিশুদের ঘরে ওয়ালপেপার লাগানোর ক্ষেত্রে এই বিশেষজ্ঞের পরামর্শ, বাজারে এখন অনেক কার্টুন চরিত্রের ওয়ালপেপার পাওয়া যায়। শিশুর ঘরে কিছু লাগানোর আগে তার পছন্দ জেনে নিন। ওর যদি ডোরেমন কার্টুন পছন্দ হয়, আর আমরা যদি টম অ্যান্ড জেরি লাগিয়ে দিই, তাহলে কেমন হবে? সে জন্য বিশেষজ্ঞের সাহায্য নিতে পারেন। তাঁরা বোঝেন শিশুর মানসিকতা। এক শিশু যেটা পছন্দ করে, অন্য শিশু সেটা পছন্দ করে না। বিশেষজ্ঞরা বোঝেন কে কী চায়।,শোবার ঘরে কোন ধরনের ওয়ালপেপার লাগাবেন, তা নির্ভর করবে ওই ঘরে কে থাকছেন তাঁর ওপর। এই গৃহসজ্জাবিদের মতে, পরদা বা আসবাব যদি আগেই কেনা থাকে তাহলে তার সঙ্গে সামঞ্জস্য থাকে এমন কোনো ওয়ালপেপার দেয়ালে লাগাতে পারেন। যেমন পরদা যদি বেগুনি বা আকাশি হয় তাহলে ওয়ালপেপারে যেন সেই রংটা থাকে। পরদায় যদি ফুলেল মোটিফ থাকে পেপারও তাহলে সেই ধরনের বেছে নেওয়া যেতে পারে। তা না হলে পুরো খাপছাড়া মনে হতে পারে। এই ঘরের ওয়ালপেপার হালকা রঙের হলে ভালো লাগবে। করিডরে আবার একটু উজ্জ্বল রং ভালো লাগে।,সমস্যা হলো ওয়ালপেপার খুব ময়লা হয়। যদিও তা ডিটারজেন্ট দিয়ে পরিষ্কার করলেই হয়। এখন দোকানে নানা পরিষ্কারকও পাওয়া যায়। যেকোনো গৃহসজ্জার উপাদানের দোকানেই এসব ওয়ালপেপার পাওয়া যাবে আর দাম নির্ভর করবে আপনি কোন মানের কিনছেন এবং কতটা কিনছেন তার ওপর।,১. ওয়ালপেপার যেখানে লাগানো হয়েছে সেখানে আলোর ব্যাপারটা দেখতে হবে। ওয়ালপেপার লাগানো দেয়ালের পাশে লাইটের ব্যবস্থা করে পেইন্টিং দিয়ে ফোকাস করলে ভালো লাগবে।,২. ওয়ালপেপার রোল করা থাকে। তাই লাগানোর সময় একটু বাড়তি নজর রাখতে হয়। যেন পেপারটা ঠিকমতো মেলানো হয়। তা না হলে দেখতে খারাপ লাগবে।,৩. পেপার পুরোটা ঠিকভাবে লাগাতে হবে। এক পাশে পেপার একটু উঠে থাকলে পরে ধীরে ধীরে পুরোটাই উঠে যাবে। সে জন্য সতর্ক থাকতে হবে।"
এই গরমে স্মার্ট এসি,"তপ্ত দুপুরে বাইরে থেকে এসে একটু ঠান্ডা হতে চাচ্ছেন। কিন্তু এসির রিমোট কন্ট্রোল (দূরনিয়ন্ত্রণ) যন্ত্রটি খুঁজে পাচ্ছেন না। তখন কেমন লাগবে আপনার? যারা এমন সমস্যায় মাঝেমধ্যে পড়েন, তাদের জন্য সুখবর। দেশি প্রতিষ্ঠান ওয়ালটন বাজারে নিয়ে এসেছে ‘ভয়েস কন্ট্রোল’ এসি। রিমোট ছাড়াই মুখের কথাতেই চলবে–থামবে এসি। শুধু ওয়ালটনেই নয়, দেশে বর্তমানে আধুনিক প্রযুক্তিসমৃদ্ধ এয়ারকন্ডিশনার (এসি) আছে নানা ব্র্যান্ডের। চাহিদা বাড়ায় ভিন্নতাও খুঁজে পাওয়া যাচ্ছে।,এসিতে সর্বশেষ প্রযুক্তি,বাংলাদেশি বহুজাতিক ব্র্যান্ড ওয়ালটন ইন্টারনেট অব থিংস—আইওটিনির্ভর স্মার্ট শীতাতপনিয়ন্ত্রণ যন্ত্র নিয়ে এসেছে। এই এসি নিয়ন্ত্রণ করা যায় কথা বলে ও মুঠোফোনে। ‘আমাজন ইকো’র মতো যন্ত্র দিয়েও এটি নিয়ন্ত্রণ করা যায়। এসিতে বিল বাড়ছে কেমন, বিদ্যুৎ প্রবাহ কম না বেশি, কম্প্রেসর কি বেশি (ওভারলোডেড) চলছে? মনের মধ্যে থাকা এসব প্রশ্নের উত্তর মিলবে এই স্মার্ট এসিতে। ওয়ালটন গ্রুপের অতিরিক্ত কার্যকরী পরিচালক (পিআর, মিডিয়া ও ব্র্যান্ডিং) মোহাম্মদ মোস্তাফিজুর রহমান বলেন, ‘ওয়ালটন স্মার্ট এসিতে সংযোজিত হয়েছে ইনভার্টার প্রযুক্তির কম্প্রেসর। ফলে এই এসি ঘরের ভেতরের তাপমাত্রা বুঝে সেই অনুযায়ী রেফ্রিজারেন্ট সরবরাহ করে। ঘর ঠান্ডা হয়ে গেলে কম্প্রেসর নিষ্ক্রিয় অবস্থায় থাকে। প্রয়োজন অনুযায়ী তাপমাত্রা সরবরাহ করে, তাই এতে বিদ্যুৎ খরচ অনেক কম হয়। বাড়ে কম্প্রেসরের স্থায়িত্ব।’,গরমে ভরসা যেসব এসিতে,ওয়ালটন: ওয়ালটনের স্মার্ট এসিতে এ বছর ভয়েস কমান্ড, আয়োনাইজার, অ্যান্টিভাইরাল, ফ্রস্ট ক্লিনের মতো অত্যাধুনিক বৈশিষ্ট্য যোগ করা হয়েছে। নতুন মডেলের এই এসিগুলোতে ইনভার্টারও রয়েছে। কেনার সময় পাওয়া যাবে টাকা ফেরত (ক্যাশব্যাক) ও মূল্যছাড়। মোস্তাফিজুর রহমান জানালেন, গত বছরের জানুয়ারি থেকে এপ্রিল মাসের তুলনায় চলতি বছরের একই সময়ে ওয়ালটন এসির বিক্রি বেড়েছে ৪৫০ গুণ।,ওয়ালটন এসিতে ক্রেতাদের ২০০ শতাংশ পর্যন্ত টাকা ফেরত, বিনা মূল্যে হোম ডেলিভারি ও ইনস্টলেশন সুবিধা দিচ্ছে। স্থানীয় বাজারে এ বছর ইউরোপীয় ডিজাইনের ১ টন, দেড় টন ও ২ টনের নতুন মডেলের স্প্লিট এসি এনেছে ওয়ালটন। বাজারে রয়েছে ওয়ালটন ওশেনাস সিরিজের নতুন মডেলের এসি; যা কথা বলে এসি নিয়ন্ত্রণ করা যাবে। যেখানে ‘হ্যালো ওয়ালটন’ বললে এসির ‘অ্যাকটিভ মোড’ সক্রিয় হবে। এরপর ‘এসি স্টার্ট’ বললে এসি চালু হবে।,অনলাইনে দ্রুত ও সর্বোত্তম বিক্রয়োত্তর সেবা দিতে ডিজিটাল ডেটাবেইস তৈরি করছে ওয়ালটন। এ জন্য প্রতিষ্ঠান ডিজিটাল প্রচারণা চালাচ্ছে। এর আওতায় যেকোনো মডেলের এসি কিনে নিবন্ধন করলেই ক্রেতারা পেতে পারেন ১২ বছর পর্যন্ত বিনা মূল্যে বিদ্যুৎ বিল।,ট্রান্সটেক: ট্রান্সকম ডিজিটালে ট্রান্সটেক ব্র্যান্ডের এসি পাওয়া যাচ্ছে। ২৭টি ব্যাংকের ক্রেডিট কার্ডের মাধ্যমে ট্রান্সটেক এসি কেনার সুযোগ রয়েছে। এ ছাড়া ৬ থেকে ৩৬ মাসের কিস্তিতে এসি কেনার সুযোগ রয়েছে। ৬ মাসের কিস্তির ক্ষেত্রে কোনো বাড়তি ইন্টারেস্ট দিতে হবে না।,স্যামসাং: ১০ বছরের কম্প্রেসর ওয়ারেন্টি নিয়ে ইনভার্টার এসি বাজারে এনেছে স্যামসাং। ৬৮ শতাংশ পর্যন্ত বিদ্যুৎ সাশ্রয় করবে এই এসিগুলো। বিশেষ মূল্যছাড়ও রয়েছে তাদের শোরুম ও অনলাইন শপে। মান ও পরিমাণের ওপর স্যামসাংয়ের এসির দাম নির্ভর করে।,এলজি: আধুনিক প্রযুক্তির ইনভার্টার এসি আছে এলজি ব্র্যান্ডেরও। এই ইনভার্টার এসিগুলো মূলত বিদ্যুৎসাশ্রয়ী হয়ে থাকে। এলজি ডুয়েল ইনভার্টার প্রযুক্তির এসি ৭০ শতাংশ পর্যন্ত বিদ্যুৎসাশ্রয়ী। এ ছাড়া তাদের এই এসিগুলোর বিশেষ সুবিধা হিসেবে রয়েছে ওয়াই-ফাই ও মশারোধক ব্যবস্থা। এসিগুলোর কম্প্রেসরের ওয়ারেন্টি ১০ বছর। সঙ্গে রয়েছে এক বছরের যন্ত্রাংশ ও সার্ভিস ওয়ারেন্টি। কিস্তিতে কেনার সুবিধাও দিচ্ছে এলজি। ,পাওয়া যাবে কোথায়,রাজধানীর বঙ্গবন্ধু স্টেডিয়াম মার্কেট, গুলশান, ধানমন্ডি, বসুন্ধরা, বনানী, রামপুরা, কাকরাইল, পুরান ঢাকা, শ্যামলী, মিরপুর, উত্তরাসহ দেশের বিভিন্ন জেলা শহরে বিভিন্ন ব্র্যান্ডের শোরুমে এয়ারকন্ডিশনার পাওয়া যায়।"
ঘরের দেয়াল সাজাতে,"ঘরের অত্যন্ত গুরুত্বপূর্ণ অংশ চার দেয়াল। অথচ অনেক ক্ষেত্রে সেটা উপেক্ষিত থেকে যায়। অথচ দেয়ালকে ক্যানভাস হিসেবে ব্যবহার করে বাড়িয়ে তোলা যায় ঘরের জেল্লা। ঘর ছোট হোক বা বড়, দেয়ালকে নান্দনিক করে তুললে ঘরও সৌন্দর্যমণ্ডিত হয়ে ওঠে। একটু সৃষ্টিশীল ভাবনায় দেয়াল হয়ে ওঠে প্রাণবন্ত। দেয়াল সাজানোর অনুষঙ্গ ও চিন্তার কমতি নেই এখন। ঘরের ধরন ও রুচির সমন্বয়েই দেয়ালে আসে নান্দনিকতা।,দেয়াল সাজানোর কথা ভাবলে প্রথমেই যে চিন্তা আসে তা হলো রং। একসময় কিছু নির্দিষ্ট রং ব্যবহার হলেও এখন গাঢ় ও হালকা দুইটিই প্রাধান্য পায়। আবার দেয়াল সাজাতে দেয়ালে নানা ধরনের পেইন্টিং এখন বেশ জনপ্রিয়। দেয়ালের ছোট জায়গায় কিংবা পুরো দেয়ালজুড়েও করে নেওয়া যেতে পারে পছন্দের রং। দেয়াল হয়ে উঠবে প্রাণবন্ত।,ঘরের প্রবেশ দরজার সামনের দেয়ালটিতে অনেকেই আনতে চান ভিন্নতা। কারণ ঘরে ঢুকেই প্রথমেই চোখ পড়ে এই দেয়ালে। কিন্তু খুব বেশি অনুষঙ্গ ব্যবহারের প্রয়োজন নেই এখানে। ছোট দেয়াল হলে একটি ও বড় দেয়ালে দুটি বা তিনটি পেইন্টিং রাখা যায়। দেয়ালটি বড় দেখাতে ছোট ছোট মাটির পট বা টেরাকোটার চিত্র ব্যবহার করা যায়। তবে একটি দেয়াল অনুষঙ্গের সঙ্গে অন্যটির আধা ফুট দূরত্ব রাখবেন, তাতে দেখতে ছিমছাম লাগবে বললেন, ভলিউম জিরোর স্থপতি ফওজিয়া জাহান।,কারও পছন্দ আটপৌরে তো কারও আবার মিশ্রিত; কেউবা আবার পছন্দ করেন আভিজাত্য। ঘরের দেয়াল সাজাতে এমন অনেক ধারণাই আছে, যা চাইলে দেয়ালসজ্জায় ব্যবহার করতে পারেন। স্থপতি ফওজিয়া জাহান বললেন, এমনই কিছু ট্রেন্ডি ও পরিপাটি উপায়ের কথা। ,দেয়াল সাজানোর কথা ভাবলে প্রথমেই যে চিন্তা আসে, তা হলো রং। একসময় কিছু নির্দিষ্ট ধরনের রং ব্যবহার হলেও এখন গাঢ় ও হালকা দুইটিই প্রাধান্য পায়। তবে এর মধ্যে ভিন্ন হলো দেয়াল পেইন্টিং, যার এখন বেশ প্রচলন রয়েছে। ঘরের স্টাইলিশ সব আসবাবের সঙ্গে মিলিয়ে দেয়ালের ছোট জায়গায় কিংবা দেয়ালজুড়েও করে নিতে পারেন পেইন্টিং। ঘরের দেয়ালে গাছ, ফুল বা লতার মতো ট্রেন্ডি কিছু ডিজাইন আঁকতে পারেন। গাঢ় রং যেমন কমলা, নীল, সবুজ, লাল ব্যবহারে ঘরের দেয়ালটি হয়ে উঠবে প্রাণবন্ত।,দেয়ালে যাদের চাই আভিজাত্য, তাদের জন্য হালকা রং ও দেশীয় উপকরণই যথাযথ। ছোট ছোট গাছ দিয়ে দেয়ালের এক কোণে করে ফেলতে পারেন দেয়াল বাগান। দেশীয় উপকরণ যেমন টেরাকোটার পট, মুখোশ ছাড়াও দেয়ালসজ্জায় তালপাতার বা নকশিকাঁথার পাখা ব্যবহার বেশ ট্রেন্ডি। এ ছাড়া বাঁশ, বেত বা পাটের ছোট ছোট ঝুড়িতে রং করে দেয়ালে ঝুলিয়ে দিলে আসবে ভিন্নতা। ঝুড়ির মাঝে মাঝে কৃত্রিম মোম বসিয়ে দিতে পারেন। রাতে মোমের আলোয় দেয়ালের সৌন্দর্যে ভিন্নমাত্রা যোগ হবে। যাঁদের হালকা রঙের দেয়াল পছন্দ, তারা নীল, সাদা, বাদামি বা ক্রিম রঙের সিরামিকের প্লেট বসাতে পারেন। এতে ঘরে ক্ল্যাসিক একটা লুক আসবে।,যাদের ঘরে একটু নাটকীয়তা পছন্দ, তারা ঘরের এক কোনায় করতে পারেন দর্পণ দেয়াল। যেখানে রাখতে পারেন ছোট বা বড় বিভিন্ন আকারের আয়না। দেয়ালে নিজের স্কেচও কিন্তু বেশ মানাবে।,স্থপতি ফওজিয়া জাহান নিজের বসার ঘরের দেয়ালগুলোও সাজিয়েছেন ছিমছাম ভাবে। দেয়ালের পাশের বিমগুলোও রাখেননি খালি। পেইন্টিংয়ের চারপাশে কাগজ ব্যবহার করে দূর করেছেন একঘেয়েমি, এনেছেন কিছুটা নাটকীয়তা। ঘরের দেয়ালে ঝোলানো প্রতিটি পেইন্টিং এই স্থপতি নিজে করেছেন। ভ্রমণে গিয়ে সে দেশ থেকে আনা মূর্তি, প্যাঁচা, মুখোশে সাজিয়েছেন ছোট দেয়াল তাক। এ ছাড়া চাবির রিং দিয়ে তিনি তৈরি করেছেন ভ্রমণের স্মৃতির দেয়াল।,ছবি: স্থপতি ফওজিয়া জাহান"
অন্দরসজ্জায় গৃহবাসীর রুচিবোধ,"কীভাবে ঘর সাজাবেন, সেটা বোঝার আগে কোন ধারায় ঘর সাজাবেন, সেটা সিদ্ধান্ত নিতে পারলে কাজটা সহজ হয়ে যায়।, ঘর সাজানোর ক্ষেত্রে একেক জনের পছন্দ একেক রকম। কারও পছন্দ বোহেমিয়ান ধারা, কারও পছন্দ পরিপাটি ধারা। কিন্তু দুটি ধারারই রয়েছে ভিন্ন ভিন্ন সৌন্দর্য। দুটি ধারার মধ্যে যথেষ্ট পার্থক্যও রয়েছে।,যেমন ধরুন, বোহো বা বোহেমিয়ান ধারায় সবকিছু সরল, স্বস্তিদায়ক, আরামদায়ক, রঙিন, উষ্ণ ও উদার রাখা হয়। এই ধারায় ঘর সাজানো সহজ। আর পরিপাটি ধারায় গৃহসজ্জা করা হয় উৎকৃষ্ট, অভিজাত, সজীব ও রঙিন করে।  ,তাই কোন ধারায় ঘর সাজাবেন, সেটা নিয়ে যদি বেশি বিভ্রান্ত হয়ে থাকেন, তাহলে বোহেমিয়ান ও পরিপাটি ঘর সাজানোর ধরন দুটির পার্থক্য বুঝে নিতে হবে। তখন সিদ্ধান্ত নেওয়া হবে খুব সহজ।,বোহো শব্দটি দিয়ে একটি বিশেষ দলকে বোঝানো হয়, যারা চেক প্রজাতন্ত্রের বোহেমিয়া থেকে বিভিন্ন জায়গায় ভ্রমণ করে। এই শব্দের ব্যাখ্যায় পড়ে শিল্পী, লেখক, অভিনেতা বা সংগীতশিল্পীও অন্তর্ভুক্ত হন, যাঁদের বেশির ভাগই দরিদ্র এবং যাযাবর জীবনযাত্রার নেতৃত্ব দিয়েছিলেন। তাঁরা ইউরোপের প্রধান শহরগুলোর বেশ কয়েকটি সফরও করেছিল। কিন্তু বোহেমিয়ান এখন কোনো বিশেষ্য নয়, বরং বিশেষণ, যেটা দিয়ে এমন এক নান্দনিকতাকে প্রকাশ করা হয়, যেটা অতীতের সেই প্রজন্মের উন্মুক্ত প্রফুল্লতা দ্বারা প্রভাবিত হয়।,যদি আপনার বাসায় প্রাণবন্ত, সাংস্কৃতিক ও নান্দনিক একটা আবহ আনতে চান, তাহলে বোহেমিয়ান ধারায় ঘর সাজানোর কোনো বিকল্প নেই। এতে ঘর খুব সরল ও নির্ঝঞ্ঝাট মনে হবে। এই ধারায় আধুনিক ও পাশ্চাত্য ধারার মিশেলে এমনভাবে বসবাসের জায়গা সাজানো হয়, যেটা একই সঙ্গে আরামদায়ক ও সমসাময়িক।,সাধারণত বোহেমিয়ান গৃহসজ্জায় বাদামি, ক্রিম, আইভরি, ধূসর, সবুজের মতো পার্থিব রং ব্যবহার করা হয়। এসব রঙের সঙ্গে মেলানো হয় উজ্জ্বল কিছু রং, যেমন কমলা, লাল বা বেগুনি। এতে ঘরের মধ্যে একটার পর একটা রঙের লেয়ার তৈরি হয় এবং একটা অন্য রকম বৈশিষ্ট্য তৈরি হয়।,আর পরিপাটি গৃহসজ্জায় সবকিছুই হয় ঠিকঠাকভাবে ভাবনাচিন্তা করে সাজানো–গোছানো। সেখানে থাকবে কিছু বিপরীতরঙা জমিন, বিলাসবহুল নানান উপাদান এবং সমৃদ্ধ রং। এ রং বলতে এসব ঘরে থাকতে পারে এমন কিছু রং, যেটা উজ্জ্বল কিন্তু হালকা ও কোমল।,পরিপাটি গৃহসজ্জায় ট্রেন্ডি, ক্যাজুয়াল ও মার্জিত ভাব থাকে। সেই আবহটা প্রগতিপন্থী, সংক্ষিপ্ত ও সতেজ হয়। এই ধরনের গৃহসজ্জায় অতীতের কিছু আসবাবও আনতে পারেন, যেগুলো আবার পেইন্ট করে হালের ও ফ্যাশনেবল করে তোলা হবে।,গৃহসজ্জায় বোহেমিয়ান ধারা নিয়ে আসতে কম উচ্চতার আরামদায়ক বসার ব্যবস্থা করুন। ঘরে কিছু পার্থিব রং রাখুন, বেশ কিছু গাছ আর প্রাকৃতিক আলোর ব্যবস্থা করুন। আর ঘর সাজানোতে পরিপাটি ধারা আনতে চাইলে টেক্সচার নিয়ে কাজ করুন, বিপরীত রং ব্যবহার করুন এবং কিছু দামি জিনিসপত্র যোগ করে নিন।,তবে এসবের বাইরে চাইলে আপনি গৃহসজ্জায় বোহো ও পরিপাটি ধারার মিশ্রণও করতে পারেন। তাতে সবকিছু স্বচ্ছন্দ, সাহসী এবং অন্য রকম দেখাবে। সেখানে কিছু প্রাকৃতিক উপাদান এবং অনেক রং, টেকশ্চার ও প্যাটার্নের মিশ্রণ হবে। এ ক্ষেত্রে ঘরে সবকিছুই ক্যাজুয়াল রাখতে পারেন। এখানে–ওখানে সংস্কৃতির চর্চা রাখতে পারেন, ছড়িয়ে–ছিটিয়ে রাখতে পারেন কিছু ফ্লোর কুশন। গল্পগুজব করা, গান শোনা, বই পড়া বা গেম খেলারও কিছু জায়গা রাখতে পারেন।,সাজানো ঘরেই প্রকাশ পায় গৃহবাসীর ব্যক্তিত্ব ও রুচি। তাই বুঝেশুনে সিদ্ধান্ত নেওয়াই ভালো।"
নিজের একটা লাইব্রেরি,"নিজের একটা লাইব্রেরির স্বপ্ন অনেকেরই থাকে। বাড়িতেই এ রকম একটা লাইব্রেরি করতে চাইলে একটু বাড়তি মনোযোগ দিতে হবে।,দিনযাপনে যেমন খাবার ছাড়া চলে না, তেমনি মনেরও তো খাবার দরকার হয়। মনের সেই খাবার হলো বই। ঘরের কোণে একচিলতে বই রাখার জায়গা হয়তো নিজে নিজেই করে ফেলতে পারেন। কিন্তু যদি করতে চান নিজস্ব লাইব্রেরি, তাহলে বাড়তি ভাবনার প্রয়োজন পড়বে।,আর করোনার এ সময়ে বই–ই তো বড় বন্ধু হয়ে উঠছে। ঘরে থাকার বাড়তি সময় বই ছাড়া ভীষণ প্রাণহীন।,ফারজানা’স ব্লিসের স্বত্বাধিকারী ফারজানা গাজী বলেন, আগে লাইব্রেরির জন্য আলাদা একটি ঘরই রাখা হতো। শহুরে জীবনে পরিসর এখন ছোট, কমে আসছে জায়গা। তারপরও অনেকের বাসায় এখন গেস্টরুম থাকে। কিন্তু বাসায় তো আর আগের মতো অতিথি আসেন না বা এলেও বেশি দিন থাকেন না। তাই সেটিকেই এখন স্টাডি ইউনিট (পড়ার ঘর) হিসেবে কাজে লাগানো হয়।,গেস্টরুমের একপাশে সিঙ্গেল বেড দিয়ে পুরো ঘরজুড়ে ফুলহাইট ক্যাবিনেটের মতো করে নেওয়া যায়। মাল্টিফাংশনাল বিষয়গুলো এখন বেশি পছন্দ সবার। কারণ, সবাইকে এখন নির্দিষ্ট স্পেসকে নানাভাবে কাজে লাগাতে হয়। তার মধ্যে পড়াশোনার জন্য খানিকটা জায়গা থাকলে সেটিকেই স্টোরেজের মতো বই রাখার জায়গা হিসেবে ব্যবহার করা যায়। বেশিরভাগ ক্ষেত্রে যাঁদের অনেক বই, তাঁরা ফুলহাইট ক্যাবিনেটের মতো স্টোর করে বই রাখেন। আর বুকশেলফে হাতের নাগালে রাখেন সেসব বই, যেগুলো নিয়মিত পড়া হয় বা প্রয়োজন হয়।,ইন্টেরিয়র ডিজাইনার ফারজানা গাজী যোগ বলেন, ‘লবিতেও আমরা বই রাখতে পারি। নিজের বাসার জায়গা বুঝে চতুর্ভুজ, ত্রিভুজ বা অন্য জ্যামিতিক আকারে শেলফ করে নিয়ে বই সাজাতে পারি। শোবার ঘর বা বসার ঘরের টিভি ইউনিটের পাশে বই রাখার ব্যবস্থা করতে পারি। খাটের মাথায় পেইন্টিং করে সেখানে শেলফ করে কিছু বই স্টোর করা যায়। কম উচ্চতার বসার স্টোরেজেও কিছু বই রাখতে পারেন।,শিশুদের পড়ার বইগুলো শিশুদের ঘরেই রেখে দেওয়ার পরামর্শ এই ইন্টেরিয়র ডিজাইনারের। তিনি বলেন, শিশুর ঘরে বিভিন্নভাবে শেলফ তৈরি করে তার বইগুলো রাখা যায় বা তার রিডিং ইউনিটের সঙ্গে বই রাখার ব্যবস্থা করা যায়। অনেকে শিশুর ঘরে বাঙ্ক বেড রাখেন, তার নিচের একটা স্টোরেজেও বই রাখা যায়।,নিজস্ব লাইব্রেরিতেও আলোর ব্যাপারে বাড়তি সচেতন হতে হবে। ফারজানা গাজী বলেন, লাইব্রেরিতে দিনের আলো আসার সুযোগ থাকলে খুব ভালো। তা না হলে আর্টিফিশিয়াল আলোর ব্যবস্থা করতে হবে। এ ক্ষেত্রে দুই ধরনের আলোর ব্যবস্থা করা যায়। যখন পড়াশোনা বা কাজ করতে হবে, তখন উজ্জ্বল আলোর দরকার হবে। আর যখন বই নিয়ে একান্ত সময় কাটানোর কথা ভাববেন, তখন হালকা আলো হলেই বরং ভালো। আবার ওয়ার্ম লাইট থাকতে পারে। পাশের জনকে বিরক্ত না করেই বই পড়ার জন্য টেবিল ল্যাম্প জ্বালানোর ব্যবস্থা করা যেতে পারে।,নিজস্ব লাইব্রেরি ঠিকঠাক রাখার জন্য জরুরি বিষয়টি হলো পরিচ্ছন্নতা। ঘরে শুধু গাদা গাদা বই রাখলেই হবে না। সেগুলো যেমন নাড়াচাড়া করতে হবে, তেমনি নিয়মিত যত্নও নিতে হবে। পুরানা পল্টনের বই বিক্রেতা উৎপল রায় বলেন, বই ঠিকঠাক রাখতে বই নিয়মিত নাড়াচাড়া করার বিকল্প নেই। কাঠের শেলফে পোকা ধরে বেশি। তাই যত্নও বেশি দরকার হয়। স্টিলের শেলফে বই বেশি ভালো থাকে।,পুরোনো এমন কিছু বই পাওয়া যায়, যা দুর্লভ। কিন্তু গুরুত্ব বিবেচনায় একটু পোকা ধরা হলেও অনেকে কিনে নেন। এসব বইকে বড় ক্ষতিকর বলে মন্তব্য করলেন এই বিক্রেতা। তাঁর মতে, ওই বই কোনো কারণে ২৫-৩০ দিন নাড়াচাড়া করা না হলে পোকা ছড়িয়ে পড়ে অন্য বইতেও। এতে পুরো লাইব্রেরি ক্ষতিগ্রস্ত হওয়ার আশঙ্কা থাকে।উৎপল রায় বলেন, মাঝেমধ্যে বইগুলো রোদে দিতে যেন না ভুলি। বইয়ের ফাঁকে ফাঁকে নিমপাতাও দিতে পারেন। শেলফে বই না আঁটলে অনেকেই মেঝেতে তা রাখেন। সে ক্ষেত্রে সেটা দেয়ালের সঙ্গে লাগিয়ে রাখবেন না। তাতে বইতে ছত্রাক সংক্রমিত হবে। আর দেয়ালের গা ঘেষে রাখলে বইয়ের পাশেও দাগ পড়ে যায়।,ব্যক্তিগত লাইব্রেরি খুবই ভালো উদ্যোগ। কিন্তু সেই লাইব্রেরির তাকে বই রাখাটাই শেষ কথা নয়, পড়ার পাশাপাশি খানিকটা সময় বরাদ্দ রাখতে হবে বইয়ের যত্ন–আত্তিতেও।"
শিশুদের জন্য দোতলা খাট,"একাধিক সন্তান থাকলে অনেকে বেছে নেন বাঙ্ক বেড বা দোতলা খাট। এতে সন্তানদের কাছাকাছি রাখার পাশাপাশি ঘরে অনেকটা জায়গাও বাঁচানো যায়।, বড় ছেলেটার বয়স ছয় বছর। এরই মধ্যে আলাদা ঘরে ঘুমানো শুরু করেছে সে। আর ছোটটা সবে তিনে পড়তে যাচ্ছে। এখন তাকেও আলাদা ঘরে দেওয়ার কথাই ভাবছেন তনিমা আর শাকিল। কিন্তু দুই সন্তানের জন্য আলাদা ঘর বা ভিন্ন বিছানা না করে দুজনকেই এক ঘরে রাখার ভাবনা তাদের। আরও বিশেষভাবে বলতে গেলে দুজনকে এক বিছানায়ও রাখা যায়। সে ক্ষেত্রে সেটা একটা বড় বিছানা না করে হতে পারে বাঙ্ক বেড।,পপসুগার ডটকমে বিশেষজ্ঞরা বলছেন, এক ঘরেই দুজন সন্তান একসঙ্জে সময় কাটালে তাদের মধ্যে সংযোগটা খুবই গাঢ় হয়। হয়তো তারা মাঝেমধ্যে নানা জিনিস ভাগাভাগি করতে না চেয়ে বিদ্রোহ করবে, মাঝেমধ্যে একে অন্যকে ঘুম থেকে তুলে দেবে। তারপরও তারা সকালে যখন একসঙ্গে ঘুমিয়ে থাকবে বা ঘুমানোর আগে দুজনে টুকটাক কথা বলবে বা গাইবে, তখন মা–বাবা হিসেবে বেশ ভালো লাগবে।,বাঙ্ক বেড শুধু যে দুই সন্তানকে পাশাপাশি রাখবে, তা–ই নয়; এখন এমন অনেক বাঙ্ক বেড বাজারে পাওয়া যায়, যেগুলোর নিচে আলমারি বা টেবিলও রয়েছে। তাই বাঙ্ক বেড বেছে নেওয়ার ক্ষেত্রে কিছু বিষয়ে নজর দিতে হবে।,বাঙ্ক বেডের নিচে একটা শোবার জায়গা থাকে আর ওপরে একটা। ছোট শিশুটিকে ওপরে না দেওয়াই ভালো। বড় শিশুটি ওপরে থাকলেও সেটা পুরোপুরি সুরক্ষিত করতে হবে।,ওপরে থাকা শিশুটি যেন সুরক্ষিত থাকে, সে জন্য অবশ্যই বাঙ্ক বেডের সিঁড়ির ব্যবহার তাকে শেখাতে হবে। তা না হলে পড়ে গিয়ে ঘটতে পারে দুর্ঘটনা।,রাতেও শিশুর ঘরে হালকা আলোর ব্যবস্থা করুন। যদি শিশু অন্ধকারে ঠিকমতো দেখতে না পায়, তাহলে পড়ে গিয়ে আরও অবস্থা খারাপ হয়ে পড়বে।,এই বেডের আর একটি বড় সুবিধা হলো এতে জায়গা বেঁচে যায় অনেকখানি। মানে আপনি চাইলেই দুই সন্তানের জন্য দুটি আলাদা বিছানা না দিয়ে একটি বিছানা দিয়ে অনেকখানি জায়গা বাঁচাতে পারেন ঘরের।,বাঙ্ক বেড কেনার আগে অবশ্যই ঘরের আকার–আয়তন ঠিকভাবে দেখে নেবেন। প্রস্থ তো দেখবেন, সঙ্গে উচ্চতাও দেখে নেবেন। শিশু ওপরে উঠতে গিয়ে মাথায় আঘাত পাক, সেটা নিশ্চয়ই আপনি চাইবেন না।,বাঙ্ক বেড বানাতে পারেন কাঠের বা মেটালের। চাইলে দুটির মিশ্রণেও বানাতে পারেন। মেটালের খাট বেশি টেকসই ও দৃঢ় হবে। আর কাঠেরটা আপনার ঘরের চেহারাই বদলে দেবে।,ওপরের অংশে অবশ্যই চারপাশে রেলিং দিতে হবে যেন শিশু কোনোভাবেই পড়ে গিয়ে ব্যথা না পায়।,খাট কেনার আগে দেখে নেবেন তাতে সিঁড়ি ব্যবহার করা হয়েছে, নাকি মই। সন্তান নিশ্চয়ই মই বেয়ে উঠতেই পছন্দ করবে, কিন্তু শিশুর নিরাপত্তা ও জায়গা বিবেচনা করে তবেই সিদ্ধান্ত নেবেন।,বিছানা যতটা ভর নিতে পারে, তার বেশি ভর ওর ওপরে দিবেন না। শিশুকে কখনোই বাঙ্ক বেড়ের ওপরে খেলাধুলা করতে দেবেন না। তবে যদি বাঙ্ক বেডেই খেলাধুলার জায়গা করা থাকে, তাহলে আলাদা বিষয়।,বাঙ্ক বেডের নিচে কার্পেট দিয়ে দেওয়ারও পরামর্শ বিশেষজ্ঞদের। এতে কোনোভাবে শিশু পড়ে গেলেও বড় দুর্ঘটনা ঘটার আশঙ্কা কিছুটা কমে। সেটা না হলেও বড় কোনো মোটা ধরনের কার্পেট, অর্থাৎ রাগও ব্যবহার করা যেতে পারে।,সিলিং ফ্যান, জানালা বা লাইট থেকে বাঙ্ক বেড দূরে রাখুন। আর বাঙ্ক বেডে কোনো দড়ির একটা অংশ বাঁধবেন না। এমনকি কাপড় টানানোর দড়িও নয়।,বাঙ্ক বেড পেলে নিশ্চয়ই খুশি হয়ে উঠবে শিশুরা। চাইলে সন্তানের জন্য বাঙ্ক বেড তার কোনো ফিকশন চরিত্রের মতো করেও তৈরি করে নিতে পারেন।"
ওপেন কিচেনে রান্নাবান্না,"ওপেন কিচেন বা খোলামেলা রান্নাঘর। শখের বশে এখন অনেকেই করতে চাইছেন। তার আগে চোখ বুলিয়ে নিতে পারেন ইন্টেরিয়র ডিজাইনারের পরামর্শে।,একটা সময় ছিল যখন বাড়ির রান্নাঘর কোন দিকে হবে, রান্নাঘরের কোন দিকে কী থাকবে, সেটা বাস্তু মেনে নির্ধারণ করতেন বাড়ির বাসিন্দারা। এখন সময় বদলেছে। এখন আর ওভাবে অনেকে ভাবেন না তা ঠিক, কিন্তু একটা বাড়ির খুব গুরুত্বপূর্ণ একটা অংশের নাম রান্নাঘর।,গ্রামাঞ্চলে এখনো রান্নাঘর পুরোপুরি আলাদা করারই চল আর শহুরে জীবনে ফ্ল্যাটের একপাশে ছোট্ট একচিলতে রান্নাঘরই সই। আবার সেই গতানুগতিক ধারা থেকে বেরিয়ে এখন কেউ কেউ ঝুঁকছেন ওপেন কিচেনের দিকে।,ওপেন কিচেনের ধারণাটা মূলত পশ্চিমা দেশগুলো থেকেই এসেছে। রান্নাঘর খোলামেলা করতে চাইলে বেশ কিছু বিষয়ের ওপর দৃষ্টি রাখতে হবে।  ,সেই বিষয়গুলোই মনে করিয়ে দিচ্ছিলেন ডিজাইন কোড ইন্টেরিয়রের ইন্টেরিয়র ডিজাইনার অ্যান্ড চিফ কনসালট্যান্ট আবদুল্লাহ আল মিরাজ। তাঁর মতে, ‘আমাদের দেশে ওপেন কিচেনের ধারণাটা নতুন। আগে খুব কম বাড়িতে এমন রান্নাঘর করা হতো। এখন ধীরে ধীরে সংখ্যাটা বাড়ছে।’,এ ধরনের রান্নাঘর করার আগে কিছু বিষয় মাথায় রাখার পরামর্শ আবদুল্লাহ আল মিরাজের, ওপেন কিচেন করতে চাইলে প্রথমেই দেখতে হবে বাসায় যথেষ্ট জায়গা আছে কি না। বড় জায়গা থাকলে ছড়ানো–ছিটানো জিনিসগুলো সেন্ট্রালাইজ করাটা ভালো হয়। সাধারণত বড় বাসায় আলাদা স্টোররুম থাকে। সেখানে এই কিচেনের জরুরি আনুষঙ্গিক জিনিসগুলো রাখা হয়। জায়গা যথেষ্ট বড় না হলে ওপেন কিচেন না করাই ভালো।,ডাইনিং স্পেসের সঙ্গে লাগোয়া থাকে ওপেন কিচেন। ওপেন কিচেন মূলত আমরা নানান ছবিতে দেখি। কিন্তু বাস্তবে সেটা করতে গেলে অনেক সমস্যার মুখোমুখি হতে হয়। সেটা আর ছবির মতো সুন্দর হয় না। তাই ওপেন কিচেন করার পরিকল্পনা করলে যখন দেয়ালগুলো উঠছে, তখনই সিদ্ধান্ত নিয়ে নিতে হবে। ,কারণ এই কিচেনের গ্যাস বার্নারটা গতানুগতিকের থেকে আলাদা হয়, পানির লাইনটা আলাদা হয় বা ময়লা পানি যাওয়ার লাইনটা বদলায়। তাই পরিকল্পনা করতে হবে একেবারে শুরুতেই।,ওপেন কিচেনের ক্ষেত্রে মূল অসুবিধাটা হয় তাপমাত্রা। বাসা বড় না হলে তাই ওপেন কিচেন না করারই পরামর্শ আবদুল্লাহ আল মিরাজের। ছোট বাসায় চুলা জ্বালালেই ঘর গরম হয়ে পড়ে। বড় বাসায় ভেন্টিলেশন ভালো থাকে। ফলে আবহাওয়াটা বোঝা যায় না।,এই সমস্যার আরেকটি সমাধান হলো বাসায় সেন্ট্রাল এসি লাগানো। বেডরুম ছাড়িয়ে ড্রয়িং–ডাইনিংয়ে শীতাতপ নিয়ন্ত্রিত করা মানে পুরা বাসা করা। তা না হলে শখের বশে করা ওপেন কিচেন পরে ভুল সিদ্ধান্তই মনে হবে।,ওপেন কিচেন করতে গেলে একটু নজর দিতে হবে লাইটিংয়ের ওপরও। এই গৃহসজ্জা বিশেষজ্ঞ বলেন, ফ্ল্যাটের রান্নাঘর আর কেবিনেটের ডিজাইনে আলাদা লাইট দরকার হয় না। ওপেন কিচেনে কেবিনেট কম রাখা হয়। সিলিং থেকে লাইটিংয়ের ওপরই নির্ভর করতে হয়। কেবিনেটের ভেতরে কিছু অন্ধকার অংশ থাকে, সেখানে লাইটিং দেওয়া যায়। আর কাজের জায়গাগুলোয় কিছু হিডেন লাইটিং দেওয়া যেতে পারে।,ওপেন কিচেনের আরেকটি অসুবিধা হলো মসলাদার কোনো কিছু রান্না করার ক্ষেত্রে ঝাঁজটা ছড়িয়ে পড়ে। সেটা অবশ্য অনেকটাই নিয়ন্ত্রণ করা যায় কিচেন হুড দিয়ে। আর খেয়াল রাখতে হবে বাড়ির জানালা দরজার অবস্থান। যেন একদিক দিয়ে হাওয়া ঢুকলে অন্যদিক দিয়ে সেটা বের হয়ে যায়। তাহলে আবহাওয়া গরম হবে না।,বসার ঘর আর খাওয়ার ঘরের সঙ্গে লাগোয়া রান্নাঘর হলে ওই সব ঘরের মতোই ওপেন কিচেনের ওপরও গুরুত্ব দিতে হবে। আবদুল্লাহ আল মিরাজ বলেন, ‘আমরা যেভাবে ড্রয়িংরুম মেনটেইন করতে পারি, রান্নাঘর সেভাবে পারি না। দেখা যায় তৈরির দু–তিন মাস পরে কিচেনটার ৫০ শতাংশও থাকে না। ,তবে বাসাতে ওপেন কিচেনের সঙ্গে একটা স্টোররুম রাখতেই হবে। সেখানে দৈনন্দিন প্রয়োজনীয় জিনিস অনেক কিছুই রাখতে পারা যাবে। তা না হলে ওপেন কিচেনের সৌন্দর্য শুরুতে যেমনটা থাকবে সেটা ধরে রাখা যাবে না।’,রান্না দেখতে দেখতে বা রান্না করতে করতে খাওয়ার ধারা অনেকেরই পছন্দ। কিন্তু সেটা করতে হলে বাড়তি যত্ন লাগবেই। তা না হলে জলে যাবে সব প্রচেষ্টা।"
চাহিদা বাড়ছে ওয়াশিং মেশিনের,"সারা বিশ্বের মতো বাংলাদেশেও করোনার দ্বিতীয় ঢেউয়ের ধাক্কা লেগেছে। করোনায় সংক্রমিত মানুষের সংখ্যা গাণিতিক হারে বৃদ্ধি পাচ্ছে। এ মহামারিতেও জীবন থেমে থাকছে না। চলছে অফিস-আদালত। করোনার মধ্যেও অফিসের প্রয়োজনে প্রতিদিন বাইরে যেতে হচ্ছে নীলুফার ইয়াসমিনকে। ,করোনা অতিমারির দ্বিতীয় ঢেউয়ের কারণে গৃহকর্মী আকলিমা বেগম (ছদ্মনাম) গ্রামের বাড়ি চলে গেছেন। তাই বাসার সব কাজ সামলাতে হচ্ছে চাকরিজীবী নীলুফার ইয়াসমিনকেই। অফিস আর বাসার কাজে দিন শেষে ক্লান্ত নীলুফার ইয়াসমিন। এর মধ্যে আবার কাপড় ধোয়ার ঝামেলা তো আছেই। করোনাভাইরাসমুক্ত করতে প্রতিদিনই কাপড় পরিষ্কার করতে হয়। ,বেশির ভাগ মানুষ মনে করে, ওয়াশিং মেশিনের দাম অনেক বেশি। আর ওয়াশিং মেশিন ব্যবহার করলে বিদ্যুৎ বিল অনেক বেশি আসে। কিন্তু এ ধারণা ভুল প্রমাণ করেছে স্যামসাং। তুলনামূলকভাবে ওয়াশিং মেশিনের চাহিদা ক্রেতাদের মধ্যে বেশিই ছিল। করোনা অতিমারিকালে সেটা আরও বেশি বেড়েছে। আর যাঁরা চাকরির করেন, তাঁদের তো কথাই নেই। করোনাভাইরাস থেকে বাঁচতে হলে পরিষ্কার-পরিচ্ছন্ন থাকতে হবে। অফিস থেকে এসে অনেক সময় ধরে আদি পদ্ধতিতে কাপড় ধোয়ার সময় অনেকেই পান না। তাই ভরসার নাম ওয়াশিং মেশিন। কারণ, ওয়াশিং মেশিন অল্প সময়ে অনেক কাপড় পরিষ্কার করা যায়।,স্যামসাংয়ের ওয়াশিং মেশিনের ডিজাইন আকর্ষণীয় আর উন্নত মানের। ফলে এটাই ক্রেতাদের প্রথম পছন্দ। সাশ্রয়ী দাম, উচ্চ মান ও কিস্তি–সুবিধা রয়েছে যে ওয়াশিং মেশিনে, সেগুলো বেশি ভালো চলছে। বাজারের পাওয়া যায় এমন ওয়াশিং মেশিনের প্রচলিত সব সুবিধা দেখে ক্রেতারা ওয়াশিং মেশিন কিনে থাকেন। ওয়াশিং মেশিন রাখার জায়গা ও কাপড় ধোয়ার সময় ভারসাম্য ঠিক আছে কি না বা অ্যালার্ম বেজে ওঠাসহ খুঁটিনাটি বিভিন্ন বিষয় দেখেন ক্রেতারা। ওয়াশিং মেশিনের বিক্রয়োত্তর সেবা কত বছর দেয়, সেটিও তাঁরা দেখে থাকেন। স্যামসাংয়ের ওয়াশিং মেশিনের বেশ কিছু সুবিধা রয়েছে, যা অন্য কোনো ওয়াশিং মেশিনে নেই। যেমন: ,অ্যাড ওয়াশ: মেশিনের সাইকেল রান হচ্ছে। হঠাৎ করে মনে হলো কোনো একটা কাপড় দেওয়া হয়নি! তাহলে কী করবেন? কাপড় ধোয়ার সময় নতুন কাপড় যুক্ত করার সুবিধা নিয়ে এসেছে স্যামসাং ওয়াশিং মেশিন। এ পদ্ধতি বা অ্যাড ওয়াশ সুবিধা ব্যবহার করে আপনি কাপড় ধোয়ার সময় নতুন কাপড় ধোয়ার জন্য দিতে পারবেন। একই সঙ্গে ডিটারজেন্ট অ্যাড করতে পারছেন। এ সুবিধা অন্য কোনো ওয়াশিং মেশিনে পাওয়া যাবে না।,ডায়মন্ড গ্রাম: অনেক সময় কাপড় ওয়াশিং মেশিনে পরিষ্কার করার সময় ছিঁড়ে যাওয়া, ফেঁসে যাওয়া, রং উঠে যাওয়াসহ অনেক সমস্যা হয়। এ নিয়ে অনেকেই চিন্তায় থাকেন। প্রিয় পোশাকটি নষ্ট করতে চায় না কেউ। কিন্তু স্যামসাংয়ের ওয়াশিং মেশিনে ডায়মন্ড গ্রাম প্রযুক্তির ফলে আপনার কাপড় থাকবে নতুনের মতোই এবং কাপড়ের কোনো ক্ষতি হবে না।,স্কিন ওয়াশ: করোনা অতিমারিকালে ঘরের বাইরে গেলে পোশাকে ভাইরাসের ড্রপলেট লেগে যাওয়ার আশঙ্কা থাকে। সাধারণ পদ্ধতিতে কাপড় পরিষ্কার করলে অনেক সময় এ ভাইরাস থেকেই যায়। কিন্তু স্যামসাং ওয়াশিং মেশিনের স্কিন ওয়াশের মাধ্যমে কাপড় পরিষ্কার করলে কোনো ভাইরাস বা জীবাণু থাকে না। এর ফলে কাপড়ে ব্যাকটেরিয়া বা কোভিডের জীবাণু মুক্ত করা যায় নিমেষেই।,ফেয়ার ডিস্ট্রিবিউশন লিমিটেড (এফডিএল), ট্রান্সকম ইলেকট্রনিকস লিমিটেড, র‌্যাংগস ইলেকট্রনিক্স, ইলেক্ট্রাতে ওয়াশিং মেশিন পাওয়া যায়। করোনার কারণে আপনি ঘরে বসেও অনলাইনে প্রতিষ্ঠানগুলোর ওয়েবসাইটে গিয়ে অর্ডার করতে পারবেন।"
টেরাকোটায় সাজুক ঘর,"আসছে বাংলা নববর্ষ। এই দিন চাইলে আপনার ঘরেও টেরাকোটার ব্যবহারে আনতে পারেন উৎসবের আমেজ। শুধু দেয়ালজুড়ে টেরাকোটার ব্যবহারই পুরো ঘরে বৈশাখের বারতা নিয়ে আসবে।,অন্দরসজ্জায় বেশ কয়েক বছর ধরেই জনপ্রিয় দেশীয় উপকরণ। বাঁশ–বেতের শতরঞ্জি, নকশিকাঁথার মতো আরও অনেক দেশীয় উপকরণে তৈরি পণ্য অন্দরসজ্জায় ব্যবহৃত হচ্ছে ভিন্ন রূপে, ভিন্ন আঙ্গিকে। ইদানীং অন্দরসজ্জায় টেরাকোটার ব্যবহারও দেখা যাচ্ছে বেশ। ঘরের পরিবেশ শীতল করার পাশাপাশি অন্দরে একধরনের দেশীয় আমেজ নিয়ে আসছে এই টেরাকোটা।,আসছে বাংলা নববর্ষ। এই দিন চাইলে আপনার ঘরেও টেরাকোটার ব্যবহারে আনতে পারেন উৎসবের আমেজ। শুধু দেয়ালজুড়ে টেরাকোটার ব্যবহারই পুরো ঘরে বৈশাখের বারতা নিয়ে আসবে।,টেরাকোটা নিয়ে কাজ করছে অন্দরসাজের প্রতিষ্ঠান রাঢ়। এর প্রধান শিল্পী সৈয়দ মামুনার রশীদ বলছিলেন, সাধারণত ঘর সাজাতে দুইভাবে টেরাকোটার ব্যবহার করা হয়। যদি আগে থেকেই ঘর সাজাতে টেরাকোটার ব্যবহার করতে চান, তাহলে দেয়ালে টেরাকোটা সরাসরি বসিয়ে নিতে পারেন। নতুন করে বাসায় টেরাকোটা বসাতে চাইলে স্ক্রু দিয়ে দেয়ালে লাগিয়ে নিলেই হবে। টেরাকোটা দিয়ে ঘর সাজানোর সময় আরও কিছু বিষয় মেনে ঘর সাজানোর পরামর্শ দিলেন তিনি। বাসার কোন ঘরের দেয়ালে টেরাকোটা স্থাপন করবেন, তা খুবই গুরুত্বপূর্ণ বিষয়। বসার ঘরের সবচেয়ে বড় দেয়ালটা বেছে নেওয়া ভালো। শোবার ও খাবার ঘরের জায়গার ওপর নির্ভর করে টেরাকোটার নকশা নির্বাচন করা ভালো। ঘরের জায়গা কম থাকলে লোকজ, প্রকৃতি ও আবহমান গ্রামবাংলার নকশার টেরাকোটা লাগাতে হবে।,এ ছাড়া টেরাকোটা ঘরের ভেতরের তাপমাত্রা কমিয়ে প্রাকৃতিকভাবেই নিয়ে আসে ঠান্ডা আবহ। সাধারণত দেয়ালে কংক্রিটের ব্যবহার ঘরের পরিবেশকে গরম করে তোলে। টেরাকোটা এই তাপমাত্রা শোষণ করে ঘরের পরিবেশ ঠান্ডা করতে সাহায্য করে।,টেরাকোটা দিয়ে অন্দরসাজে আলোকসজ্জার ব্যবহারও বেশ গুরুত্বপূর্ণ বিষয় হয়ে দাঁড়ায়। সরাসরি আলোর ব্যবহারের বদলে সাধারণত হালকা ও কুল লাইট এ ধরনের অন্দরসাজে বেশি মানায়। অন্দরে আলোকসজ্জায় তাই করতে পারেন স্পটলাইটের ব্যবহার। যদি তা সম্ভব না হয়, তাহলে হ্যাঙ্গিং ল্যাম্পশেডের ব্যবহারও করতে পারেন। ফ্লোর ল্যাম্পশেডের আলো–ছায়ার খেলাও অন্দরে সৃষ্টি করবে মায়াবী আবহ।"
সাজিয়ে তুলুন ঘরের ফাঁকা কোনাগুলো,"অনেক সময়েই ঘরে আসবাব, প্রয়োজনীয় জিনিস রাখার পর ঘরের কোনাগুলো ফাঁকা পড়ে থাকে। এই ফাঁকা জায়গাগুলো কিছুটা অসামঞ্জস্যপূর্ণ দেখা যায় বলে ইন্টেরিয়র বিশেষজ্ঞরা বিভিন্ন উপায় খুঁজে ফেরেন এ জায়গাগুলো যথাযথভাবে কাজে লাগানোর। এতে ঘরটি যেমন দৃষ্টিনন্দন হয়ে ওঠে, তেমনি এই অতিরিক্ত পড়ে পাওয়া চৌদ্দ আনার মতো জায়গাটুকু ব্যবহার করতে পারলে আমাদেরই লাভ হয়। এ ছাড়া আজকালের ছোট ফ্ল্যাটবাড়িতে ঘরের আয়তনের সর্বোচ্চ ব্যবহারই আমাদের লক্ষ্য হয়ে থাকে ঘর সাজানোর সময়। তাই বাড়ির প্রতিটি ঘরেরই এই কোণগুলোর প্রতি আমাদের বিশেষ মনোযোগী হওয়া দরকার। চলুন দেখে নেওয়া যাক বেশ কিছু উপায়, যাতে ঘরের কোনাগুলো আর ফাঁকা পড়ে না থাকে।,বাড়ির প্রবেশদ্বারের পাশের দেয়ালের কোনাটি প্রায়ই আমরা দেখেও যেন না দেখার ভান করি। অথচ এই করোনার সময়ে জায়গাটিতে বাইরের কাপড়, বেল্ট, স্কার্ফ ইত্যাদি ঝোলানোর জন্য হুকযুক্ত স্ট্যান্ড বা ট্রি বসিয়ে দিলে কতই না সুবিধা হয়! এ ছাড়া নিচে বাইরের জুতা রাখার ব্যবস্থা রেখে একটি ছোট্ট তাকে বেরোনোর সময়ে অতিপ্রয়োজনীয় মাস্ক, স্যানিটাইজার, ছাতা ইত্যাদি রাখা যায়। বর্ষার দিনে ভেজা ছাতা বা রেইনকোট রাখার জন্যও এই কোনা কাজে লাগানো যায়।,এরপরই আসে বসার ঘরের কোনাগুলোর কথা। সোফা সেট, টিভি, বুক শেলফ, শোকেস ইত্যাদি রাখার পর কোনাগুলো কেমন যেন করুণভাবে চেয়ে থাকে আমাদের দিকে। এই জায়গাগুলোতে সুযোগ বুঝে গাছপ্রেমী বাগানবিলাসী মানুষেরা অনায়াসেই ট্রি পড স্ট্যান্ডে বা বহুতল ধাতব লম্বা র‍্যাকে নজরকাড়া সব সাকিউলেন্ট, ক্যাকটাস বা অন্য রকম হাউসপ্ল্যান্ট রাখতে পারেন। পলিশ করা কঞ্চি দিয়ে বানানো একটি ছোট লম্বা ফ্রেম তৈরি করে এতে একটি লতানো পাতাবাহার উদ্ভিদ তুলে দিলে একদম অন্য রকম একটা আবহ আসবে ঘরের কোণটিতে।,আজকাল ঘরের কোণে সেট করা যায়, এমন অনেক তিন কোনা ধরনের তাক, সাইড টেবিল, র‍্যাক ইত্যাদি পাওয়া যায়। ফরমাশমতো কাঠ বা পার্টিকেল বোর্ড দিয়ে তৈরিও করে নেওয়া যায় এই আসবাবগুলো। এতে একটু বিশেষ ধরনের শোপিস, স্মৃতিময় পারিবারিক ছবির ফটোফ্রেম, বই-পত্রিকা ইত্যাদি অনেক কিছুই সাজিয়ে রাখা যায়। বসার ঘরের খালি একটি কোণে সুন্দর লাইটিংয়ের ব্যবস্থা করা যায় টেবিল বা ওয়াল ল্যাম্প দিয়ে। বিশেষ কোনো উপলক্ষে বা লোডশেডিংয়ের সময়ও ঘরের একটি কোণে সুন্দর করে সাজানো সুগন্ধি মোমবাতির আলোয় মন ভরে উঠবে সবারই। এখন এ রকম ত্রিকোনাকার অ্যাকুয়ারিয়াম পাওয়া যায়, যা ঘরের এক কোণে রাখলে খুবই বৈশিষ্ট্যপূর্ণ লাগবে দেখতে। এমনকি ইনডোর ছোট টবের মতো জলাশয়ে জলজ উদ্ভিদ রেখে তা দিয়েও ঘরের কোণটি সাজানো যায়।,শোবার ঘরের কোণগুলোকেই–বা হেলাফেলা করা কেন। কারও যদি সেলাই ফোঁড়াই বা যেকোনো ক্র্যাফটিং, যেমন কাগজ দিয়ে কুইলিং, উল বা কুরুশকাঁটার কাজ ইত্যাদির শখ থাকে, তবে শোবার ঘরের একটি খালি কোণে রীতিমতো একটি ওয়ার্ক স্টেশন বা কাজের জায়গা করে নেওয়া যায়। কয়েকটি স্টোরেজ বাক্স বা লম্বালম্বি করে কটি দেরাজযুক্ত ছোট টেবিল সাজিয়ে নিলেই সেখানে নিজের শখের কাজে ডুবে যাওয়া যায় অবসর সময়ে। বই পড়ার অভ্যাস থাকলেও শোবার ঘরের এক কোণে একটি ছোট আরামদায়ক সোফা বা আর্মচেয়ার রাখা যায়। সঙ্গে শেডযুক্ত টেবিল ল্যাম্প থাকলে ঘরের ঘুমিয়ে থাকা সঙ্গীদের কষ্ট হবে না রাত জেগে আরেকজন বই পড়লে। এই কোনার জায়গাটি লেখালেখি বা কম্পিউটারে কাজ করার জন্যও ব্যবহার করা যায় মাপমতো ডেস্ক বসিয়ে।,এখন ঘরের জায়গা দখল করে বলে প্রথাগত ড্রেসিং টেবিলের চল কমে যাচ্ছে। কিন্তু ড্রেসিং টেবিলের আয়নার সামনে বসে সময় নিয়ে খোঁপা-বিনুনি বাঁধা আর চোখের কাজল-আইলাইনার দেওয়ার মধ্যে যে কী আনন্দ, তা নারীমাত্রই জানেন। ফরমাশমতো বানিয়ে বা কিনে ছোট জায়গা নেয় কিন্তু লম্বায় উঁচু এমন ড্রেসিং টেবিল রাখা যায় এমন একটি অব্যবহৃত কোনায়। তার নিচের অংশটি খালি রাখলে তাতে অনায়াসে এঁটে যাবে একটি কুশন দেওয়া টুল। শোবার ঘরের কোনায় ত্রিপদী টুলে বা কোণ ঘেঁষে রাখা তাকেও অনেক প্রয়োজনীয় জিনিস গুছিয়ে রাখা যায়।,ছোটদের ঘরের কোণগুলো ব্যবহার করার সময় খেয়াল রাখতে হবে, যেন শিশুদের চলার পথে তা বাধা সৃষ্টি না করে। আর লুকোচুরি খেলার জন্যও তো কিছু কোণ খালি রাখা দরকার! তারপরও কোনায় রাখা ডলহাউস বা প্লে হাউসটি অথবা নরম আলোর সুন্দর একটি নিশিবাতি বা নাইট লাইট কিন্তু ঘরটিকে শিশুর কাছে আরও মনোরম করে তুলতে পারে। শিশুর নিত্যদিনের খেলাসামগ্রী, যেমন ক্রিকেট ব্যাট, ব্যাডমিন্টন র‍্যাকেট, বল, ব্লক, পুতুল, হাঁড়ি-পাতিল ইত্যাদি রাখার জন্য ঘরের এক কোণে একটি বড় ঝুড়ি রেখে দিলে মন্দ হয় না। এতে তারা সহজেই খেলার সময় এগুলো খুঁজে পাবে।,আজকাল ফ্ল্যাটবাড়িগুলোর রান্নাঘর এত ছোট হয় যে সেখানে কাজ করাই এক দুষ্কর ব্যাপার। আর সেই সঙ্গে বছরের বেশির ভাগ সময়জুড়ে দাবদাহ তো আছেই উপরি হিসেবে। রান্নাঘরের এক কোণে একটি ফ্যান ওয়ালে বা স্ট্যান্ডে লাগিয়ে নিলে যিনি রান্না করেন, তিনি সময়–সুযোগমতো একটু দাঁড়াতে পারেন তাঁর কাছে। কাটাকুটির জায়গাসংলগ্ন এক কোণে ফ্যানটি দিলে সবচেয়ে ভালো হয়। তবে খেয়াল রাখতে হবে, যেন চুলায় সরাসরি বাতাস লেগে রান্নায় ব্যাঘাত না ঘটে। চা-কফি বানানোর কেটলি, ব্লেন্ডার, টোস্টার, রাইস কুকার ইত্যাদি রাখার জন্য রান্নাঘরের এক কোণে একটি শক্তপোক্ত কয়েক তলা তাক বানিয়ে রাখলে তা খুবই সুবিধাজনক হয়। আবর্জনা ফেলার মুখ ঢাকা পেডাল বিনটিও রান্নাঘরের এক কোণে রাখলেই ভালো।,বাড়ির সবচেয়ে গুরুত্বপূর্ণ একটি অংশ বাথরুম বা ওয়াশরুম। তাই এর খালি কোনাগুলো আমাদের ভালোভাবে কাজে লাগাতে হবে। ওয়াশ রুমের এক কোনায় ভালো মানের প্লাস্টিকের ড্রয়ারে বা বাক্সে ব্লিচিং পাউডার, গুঁড়া সাবান, টয়লেট পরিষ্কারক সলিউশন ইত্যাদি ভরে শিশুদের নাগালের বাইরে রাখা যায়। আবার এক কোণে একটি হাউসপ্ল্যান্ট বা সাবান শ্যাম্পু গুছিয়ে রাখার লম্বা স্ট্যান্ড রাখলেও ভালো দেখাবে। অনেক সময় বাথরুমের এক কোনায় সেট করা যায়, এমন বিশেষ আকৃতির সিঙ্ক বা বাথটাব লাগানো হয়, যা দেখতে যেমন সুন্দর, তেমনি জায়গা বাঁচানোর খুব ভালো একটি উপায়।,ছোট ফ্ল্যাটটির যতটুকু জায়গা কাজে লাগানো যায়, ততটুকুই লাভ। আর কোনায় কোনায় জিনিস রাখলে ঘরের দেয়ালের পরিধি বড় মনে হয় দেখতে। আবার অভিনব সব উপায়ে ঘরের কোনাগুলো সাজিয়ে নিতে পারলে নিঃসন্দেহে তা নান্দনিকতার পরিচয় দেয়। সমঝদার অতিথির চোখে ভূয়সী প্রশংসা ঝরবেই যদি বসার ঘরে ঢুকেই তার চোখে পড়ে এক কোণে সুন্দরভাবে সাজিয়ে রাখা অ্যান্টিক বড় পিতলের ফুলদানি বা গ্র্যান্ড ফাদার ক্লক। খাবারঘরে এসে খাবার টেবিলের বাইরে ঘরের এক কোণে ডেজার্ট বা পানীয় পরিবেশনের আলাদা আয়োজনও মন কাড়বে সবার। ছুটির দিনে ঘরের এক কোণে রাখা দোলনা বা রকিং চেয়ারে বসে বইয়ের দুনিয়ায় ডুবে যাওয়া যায়, ভেসে যাওয়া যায় পছন্দের সংগীতের স্রোতেও।"
ঘরে গোছানো থাক যন্ত্রপাতি,"ঘরে আসবাব যেমনই থাকুক না কেন, গুছিয়ে রাখলে সেই ঘর সুন্দর হতে বাধ্য। বিশেষ করে অন্দরসজ্জায় আসবাব প্রতিস্থাপনের বিশেষ কিছু রীতি আছে, সেগুলো মেনে ঘর সাজাতে পারলে সেই ঘর হয়ে ওঠে নান্দনিক।,চাইলে ওয়াশিং মেশিন রাখার পর ওপরের দেয়ালে আলাদা করে ক্যাবিনেট বসিয়ে নিতে পারেন। এর ওপর নান্দনিক শোপিস বা ইনডোর প্ল্যান্টসের আয়োজন রাখতে পারেন। প্লাস্টিকের ফুলদানি বা ঘরের গাছ—কোনোটাই মন্দ লাগবে না ওয়াশিং মেশিনের পাশে।,একইভাবে রান্নাঘরের কাছাকাছি সুবিধাজনক স্থানে আলাদা ফ্রিজ রাখার জায়গা করে নিতে পারেন। এ জন্য ব্যবহার করতে পারেন পারটেক্স বোর্ড। তবে তা যদি সম্ভব না হয়, তাহলে আরেকটি বিকল্প পদ্ধতি বেছে নিতে পারেন। এই যেমন, খাবার ঘরে তো অনেকেই তৈজসপত্রের জন্য ক্যাবিনেটের ব্যবস্থা রাখেন। এই ক্যাবিনেটের পাশেই একটু বাড়িয়ে ফ্রিজ রাখার ব্যবস্থা করতে পারেন। খেয়াল রাখবেন, এই ফ্রিজ রাখার ব্যবস্থায় তা যেন ক্যাবিনেট ক্রোকারিজের একটি অংশ বলেই মনে হয়। ফ্রিজ কেনার সময়ও কিছু বিষয় বিবেচনায় রাখা ভালো। এই যেমন, ফ্রিজে খুব বেশি নকশা না থাকাই ভালো। ফ্রিজের রং হালকা হলে তা অন্দরসাজে বেশি মানায়। যদি সম্ভব হয়, তবে ফ্রিজ যে জায়গায় রাখবেন, তার ওপর স্পটলাইট ফেলতে পারেন।,মাইক্রোওয়েভ ওভেনের জন্য এখন বাজারে অনেক ধরনের তৈরি ক্যাবিনেট পাওয়া যায়। চাইলে তৈজসের ক্যাবিনেটের ভেতরও আলাদা করে ওভেন রাখার ব্যবস্থা করতে পারেন।"
টবে চাষ করুন বেল পেপার বা ক্যাপসিকাম,"আমাদের দেশে ধীরে ধীরে জনপ্রিয় হয়ে উঠছে বেল পেপার। এ নামে অবশ্য খুব বেশি মানুষ এটিকে চিনবে না। কিন্তু যদি ক্যাপসিকাম বা সিমলা মরিচ বলা হয় তাহলে সবাই চিনবেন। মরিচ নাম হলেও একটি আসলে একটি সবজি। মাছ, মাংস, সবজি, সালাদ—সবকিছুতেই এর ব্যবহার রয়েছে। সবুজ, লাল ও হলুদ রঙ সহ বিভিন্ন রঙের ক্যাপসিকাম এখন কিনতে পাওয়া যায় কাঁচাবাজার ও সুপারশপগুলোয়। তবে একটু চেষ্টা করলে বারান্দা কিংবা ছাদের টবে খুব সহজেই বেল পেপার বা ক্যাপসিকাম চাষ করা যায়।,ক্যাপসিকামের কয়েকটি উন্নত মানের জাত হলো ক্যালিফোর্নিয়া ওয়ান্ডার, ইয়েলো ওয়ান্ডার এবং হাইব্রিডের মধ্যে মধ্যে রয়েছে ম্যানহাটন, অনুপম ভারত, রতন, মহাভারত, মানহেম-৩০১৯, মানহেম–৩০২০ প্রভৃতি।,ঝুরঝুরে বেলে দোআঁশ মাটি ক্যাপসিকাম চাষের জন্য উপযুক্ত। যদিও সব মৌসুমেই ক্যাপসিকাম চাষ সম্ভব, তবে ভাদ্র ও মাঘ মাসে বীজ বপন করলে ভালো ফলনের সম্ভাবনা বেশি থাকে।,বীজ বা চারা সংগ্রহ করে নিচের দিকে ছিদ্রযুক্ত একটি টব বাছাই করতে হবে, যেন অতিরিক্ত পানি নিষ্কাশনে সুবিধা হয়। টবের মাটির সঙ্গে এক-তৃতীয়াংশ জৈব সার মেশাতে হবে। মোটামুটি এক মাস বয়সী চারা রোপণের জন্য উপযুক্ত। ক্যাপসিকাম চাষের জন্য আলো, বাতাস ও প্রখর তাপহীন রোদ উপকারী। কারণ, তীব্র রোদে চারা ক্ষতিগ্রস্ত হয়। তাই তাপ কম থাকা অবস্থায় চারা রোপণ করা উচিত। চারা রোপণের কমপক্ষে ২০ দিন পর থেকে এক চামচ করে ইউরিয়া সার প্রয়োগ করতে হবে। সেই সঙ্গে নিয়মিত পরিমিত পানি দিতে হবে যেন মাটি শুকিয়ে না যায়।,চারা একটু বড় হলে শক্ত খুঁটি দিতে হবে যাতে হেলে না পড়ে যায়। এ ছাড়া গাছের গোড়ার আগাছা থাকলে সেগুলো সাবধানে তুলে ফেলতে হবে। চারা বসানোর প্রায় দুই মাস পর থেকে অর্থাৎ চারা গাছ তিন মাস হলেই ফল দিতে শুরু করে, যা পরবর্তী এক থেকে দেড় মাস পর্যন্ত ফল দিতে থাকবে।,খেয়াল রাখতে হবে, ক্যাপসিকামের পাতায় যেন রোগের উপদ্রব না হয়। সাধারণত, দুই ধরনের রোগ দেখা যায় ক্যাপসিকামে। এর একটি হলো পাতা কুঁকড়ে যাওয়া আর অন্যটি হলো পাতায় কালো দাগ হওয়া। জাব পোকা দলবদ্ধভাবে পাতার রস চুষে খায়, এ কারণে পাতা কুঁকড়ে যায়। এ থেকে রক্ষা পেতে নিম বীজের দ্রবণ অথবা সাবান–পানি স্প্রে করা যেতে করা যেতে পারে। সে ক্ষেত্রে ৮ থেকে ১০লিটার পানিতে দুই চা–চামচ গুঁড়ো সাবান গুলিয়ে ব্যবহার করতে হবে।,পাতার কালো দাগ ক্যাপসিকামের ফলন কমিয়ে দেয়, এমনকি গাছও মেরে ফেলে। সে ক্ষেত্রে এক লিটার পানিতে দুই গ্রাম ব্যাভিস্টিন গুলিয়ে ১৫ দিন পরপর স্প্রে করতে হবে।,যাঁদের বাগান করার শখ আছে বা বাগান করছেন ইতিমধ্যে, তাঁরা বাড়িতেই ক্যাপসিকাম চাষ করতে পারেন। এতে একই সঙ্গে বাগানের আবেশে পরিবর্তন আসবে এবং তাজা ক্যাপসিকাম খাওয়াও হবে।"
বাগানের ভয়ংকর গাছগুলো,"বাগানের সব গাছ এবং ফুলই যে সুন্দর হবে, তেমন কোনো কথা নেই। সুন্দর ফল, পাতার উদ্ভিদও ভয়ংকর হতে পারে। ‘ভয়ংকর সুন্দর’ কথাটি মনে হয় সে জন্যই জন্ম নিয়েছে। ভয়ংকর সুন্দর শব্দটির সঙ্গে এক ধরনের রোমাঞ্চকর অনুভূতি জড়িয়ে আছে। আর সে জন্যই হয়তো চোখের সামনে অভিনব সব উপায়ে জীবন্ত পোকা ধরে খেয়ে ফেলা অদ্ভুত গাছগুলো হাউস প্ল্যান্ট হিসেবে দিন দিন জনপ্রিয় হয়ে উঠছে।,পতঙ্গভুক বা শিকারি গাছগুলোকে ইন্ডিয়ানা জোন্সের অ্যাডভেঞ্চার মুভিতে বা সত্যজিৎ রায়ের লেখা ‘সেপ্টোপাসের ক্ষিদে’ গল্পে যেমন ভয়ংকর ভাবে উপস্থাপন করা হয়েছে, তা অবশ্য বাস্তব অর্থে অনেকটাই কল্পনাপ্রসূত। বরং প্রতিকূল পরিবেশে একেবারে বেঁচে থাকার প্রয়োজনেই কিন্তু এই উদ্ভিদেরা পোকামাকড় শিকার করে খেয়ে থাকে। এ জন্য বেশির ভাগ ক্ষেত্রে জলাবদ্ধ ভূমিতে বা জলাশয়ে যেখানে শিকড় বিস্তার করে পুষ্টি উপাদান সংগ্রহ করা খুব কঠিন, সেখানে অনেক পতঙ্গভুক গাছ জন্মে। নানান ছলাকলায় রূপে-রঙে ভুলিয়ে অথবা নিঃসৃত মিষ্টি রসের লোভে প্রলুব্ধ করে মশা-মাছি থেকে শুরু করে বেশ বড় আকৃতির পোকাও ফাঁদে ফেলে আটকে আস্তে আস্তে হজম করে ফেলতে পারে পোকাখেকো গাছেরা। নাগরিক জীবনের একঘেয়েমি কাটিয়ে উঠতে শখের বাগানিরা আজকাল খুবই ঝুঁকছেন এমন সব গাছকে হাউস প্ল্যান্ট হিসেবে রাখার প্রতি।,সারা পৃথিবীতে প্রায় ৬০০ প্রজাতির মাংসাশী উদ্ভিদ আছে। আকার আকৃতি, গড়ন, রং-রূপ আর শিকার ধরার কৌশলের দিক থেকে এগুলো একটি অপরটি থেকে খুবই আলাদা। একমাত্র তুষারাবৃত অ্যান্টার্কটিকা ছাড়া পৃথিবীর সবখানেই এমন উদ্ভিদ জন্মায়। তবে এশিয়া ও দক্ষিণ আমেরিকার উষ্ণ ও আর্দ্র জলবায়ুতেই এদের বেশি দেখা যায়। মূলত বিভিন্ন পুষ্টি উপাদানের ঘাটতি মেটাতেই এসব শিকারি গাছ শিকার ধরে থাকে। তবে পোকামাকড়ের পাশাপাশি কালেভদ্রে ছোট পাখি, ব্যাঙ বা ইঁদুরকে ফাঁদে ফেলতে পারলে কিন্তু আরামসেই হজম করে ফেলে এই মাংসাশী গাছগুলো। এদের সবাই কিন্তু ঘরোয়া বাগানে লাগানোর জন্য খুব উপযুক্ত নয়। হাউস প্ল্যান্ট হিসেবে যেসব শিকারি গাছ শখের বাগানিদের পছন্দের তালিকায় শীর্ষস্থান জুড়ে আছে, তার মধ্যে জনপ্রিয় ভেনাস ফ্লাই ট্র্যাপ, পিচার প্ল্যান্ট, বাটার ওয়ার্ট, সানডিউ প্রভৃতি।,পতঙ্গভুক উদ্ভিদের মধ্যে সবচেয়ে জনপ্রিয় হচ্ছে ভেনাস ফ্লাই ট্র্যাপ। একেবারে ভীষণদর্শন, রীতিমতো হা করা চোয়ালের মতো পাতাযুক্ত গাছটি আবার রং-রূপে সত্যিই নয়ন মনোহর। এই পাতাগুলোর ধারজুড়ে চোখের পাপড়ির মতো অংশ থাকে, যা কিনা শিকারের উপস্থিতি সম্পর্কে গাছটিকে জানিয়ে দেয়। মিষ্টি গন্ধের রসের লোভে আর টুকটুকে রঙের মোহে পোকামাকড় এই হা-করা পাতার মাঝে গিয়ে বসলেই খপ করে বুজে যায় তা। এবার পাচকরসের ক্রিয়ায় পোকাটিকে আস্তে আস্তে হজম করে ফেলে সুন্দরী ভেনাস ফ্লাই ট্র্যাপ। তবে ঘরে মশা-মাছি না থাকলে এতে কিছুটা নাইট্রোজেন জাতীয় সার প্রয়োগ করতে হয়।,এরপরেই যে শিকারি গাছের কথা আসে তা হলো কলসিগাছ বা পিচার প্ল্যান্টস। এদের মাংকি কাপও বলা হয়। এর চোঙ ধরনের লম্বা কলসি আকৃতির পরিবর্তিত পাতার ভেতরে থাকে সুগন্ধি রস। আঠালো মধুর মতো মিষ্টি সেই রস খেতে গিয়ে পোকামাকড় সহজেই আটকে যায়। কারণ এর ভেতরে আছে নিম্নমুখী মিহি কাঁটার মতো আঁশের স্তর। ,পিচ্ছিল এই স্তর পোকাকে দ্রুত কলসির ভেতরে নিয়ে গেলেও বের হতে দেয় না। রস খেয়ে সেই রসেই পতঙ্গ প্রবরটির করুণ মৃত্যু ঘটে কলসির ভেতরে। শুকনো পাতাচূর্ণ এর ভেতরে পড়লেও নাইট্রোজেনের ঘাটতি কিছুটা দূর হয় এই জাতীয় গাছের। তাই ঘরের ভেতরে লাগালে এভাবে পাতা চূর্ণ করে দেওয়া যায় কলসিগুলোতে।,আমাদের দেশে জন্মানো পতঙ্গভুক গাছের মধ্যে ঘরোয়া বাগানে রাখার জন্য সবচেয়ে সহজ হচ্ছে সানডিউ বা সূর্য শিশির। লম্বায় এক থেকে তিন ইঞ্চি এই গাছগুলো সবুজ পাতার গায়ে লালচে রোমে আবৃত থাকে। খুব দ্রুত বংশবৃদ্ধি করতে পারে এই সূর্য শিশির। এর রোমগুলোর গায়ে শিশিরকণার মতো অপরূপ সুন্দর রসের বিন্দুগুলো কিন্তু এতই আঠালো যে পোকামাকড় এতে আটকে পড়ে এবং এর পাচকরসে মারা পড়ে ও দ্রবীভূত হয়ে যায় ধীরে ধীরে। সানডিউ বা সূর্য শিশিরের বেশ আলোকোজ্জ্বল পরিবেশ দরকার হয়। বারান্দা বা জানালার কার্নিশে রাখলে এই গাছগুলো তাই ভালো থাকে।,বাটারওয়ার্ট নামের আপাতদৃষ্টিতে নিরীহ আর একেবারে সাধারণ গাছের মতো সবুজ পাতাওয়ালা গাছটি কিন্তু পোকামাকড়ের জন্য বড়ই ভয়ংকর। এতে বসলেই আটকে যায় যেকোনো পোকা। কারণ, এর পাতা থেকে রেজিনের মতো আঠালো রস বের হয়, যা একই সঙ্গে পোকাকে আটকে ফেলতে ও হজম করতে সহায়তা করে।,আর যে শিকারি উদ্ভিদের কথা না বললেই নয়, তার নাম Utricularia গোত্রের পাতা ঝাঝি, জলজ ঝাঝি বা ঝাঝিদাম। আমাদের দেশের অনেক স্থানেই বাঁওড় বা জলাবদ্ধ এলাকায় এই শিকড়বিহীন শিকারি গাছ জন্মে। কিছুদিন আগে ঝিনাইদহের বাঁওড়ে এর একেবারে আনকোরা আরেকটি জাতের সন্ধান পেয়েছেন আমাদের দেশের উদ্ভিদবিজ্ঞানীরা। প্রাণিজ প্রকৃতির কিছুই এরা সংলগ্ন পানিতে টিকতে দেয় না। তাই সৌন্দর্যবর্ধন বা শখের জলজ উদ্ভিদের পাত্রে জলজ ঝাঝি রাখলে তা এডিস মশার লার্ভা বিনাশে একটি বড় ভূমিকা রাখতে পারে। অন্যান্য পতঙ্গভুক হাউস প্ল্যান্ট ও ঘরের মশা মাছি দূর করতে পারে একেবারে প্রাকৃতিক উপায়ে। এ ব্যাপারে প্রকৃত বিশদ গবেষণা করা এখন সময়ের দাবি।,শিকারি গাছের রূপ-বৈচিত্র্য আসলেই ঘরোয়া বাগানে এক ব্যতিক্রমী আমেজ নিয়ে আসতে পারে। আর সঙ্গে রোমাঞ্চের ব্যাপারটি তো আছেই। শিশুরা এই গাছগুলোকে মশা-মাছি খাইয়ে ডিসকভারি বা ন্যাচারাল জিওগ্রাফিক চ্যানেলের মতো প্রাকৃতিক এই ডকুমেন্টারি মুভি দেখে অত্যন্ত মজার একটি সময় পার করতে পারে। তবে খেয়াল রাখতে হবে, এই গাছগুলোকে যেন বেশি পোকামাকড় না খাওয়ানো হয়।,আবার, জলাবদ্ধ জায়গায় প্রাকৃতিকভাবে জন্মানো এই গাছগুলোর শিকড় সব সময় পানিতে ডোবা অবস্থায় রাখতে হয়। সেই পানি হতে হয় বৃষ্টির পানি বা ডিস্টিল্ড ওয়াটার, যাতে সাপ্লাইয়ের পানির মতো মিনারেল থাকে না। এ ক্ষেত্রে, মাটিও এমন হতে হবে যেন তা যথেষ্ট পানি ধারণ ও নিষ্কাশন করতে পারে এবং কিছুটা ফাঁপা ধাঁচের নুড়িমিশ্রিত থাকতে হবে।,শীতকালে সূর্য শিশির ছাড়া বাকি সব পতঙ্গভুক উদ্ভিদ সুপ্ত অবস্থায় থাকে। একটু গরম পড়লেই শুরু হয় রং, রূপ ও রসের ছলনায় পোকামাকড় শিকার। ঝাঝি দামের ঝাড়গুলোতে অবশ্য বর্ষাকালেই তুমুল হলদে ফুল ফোটে। আর কলসিগাছ হতে পারে লালচে, বেগুনি এমন হরেক রঙের।,আমাদের দেশে এখন অনেক নার্সারিতে শিকারি গাছ পাওয়া যাচ্ছে। এসব গাছের বীজ বিভিন্ন অনলাইন শপেও পাওয়া যায়। সামাজিক যোগাযোগমাধ্যমে অনেক গ্রুপ ও কমিউনিটি গড়ে উঠেছে যেখানে শিকারি গাছের বাগানিরা একে অপরকে পরামর্শ দিয়ে থাকেন এবং গাছও আদান-প্রদান করেন। এখনো দেশের সর্বসাধারণের কাছে খুব পরিচিত না হলেও ব্যতিক্রমী হাউস প্ল্যান্ট হিসেবে এই গাছগুলোর আলাদা কদর আছে শৌখিন বাগানিদের কাছে।"
স্বল্প খরচে ঘর সাজান,"ঘর সাজাতে আমরা সবাই কমবেশি ভালোবাসি। কিন্তু পরিবারের মাসের খোরাক জুগিয়ে, ডাক্তার-বদ্যির ফি আর পানি-বিদ্যুতের বিল মিটিয়ে ঘর সাজানোর নিত্যনতুন অনুষঙ্গ কেনা আসলেই খুব দুরূহ হয়ে পড়ে। অথচ একটু বুদ্ধি খরচ করলে আর কিছুটা সৃজনশীলতার পরিচয় দিলে যৎসামান্য খরচেই নিজেদের বাড়িঘর নান্দনিক রূপে সাজিয়ে নেওয়া যায়।,এ ক্ষেত্রে প্রথমেই বলতে হয় নিজেদের সুপ্ত সৃজনশীল প্রতিভার বিকাশ ঘটানোর কথা। পুরো বিশ্বেই এই নিজেরা করি, ‘ডু ইট ইয়োরসেলফ’ বা সংক্ষেপে ‘ডিআইওয়াই’-এর ধারণা অত্যন্ত জনপ্রিয় ও কার্যকর গৃহসজ্জার ক্ষেত্রে। অবসর সময়ে আমরা অনেকেই শুধু মুঠোফোন, টেলিভিশন, নেটফ্লিক্স, সামাজিক যোগাযোগমাধ্যম ইত্যাদির মধ্যে ডুবে থেকে অলস সময় পার করি। অথচ শখের কাজ যেগুলো আগে ঘরে ঘরে প্রচলিত ছিল, সেগুলো নিঃসন্দেহে এর থেকে অনেক ভালো আর ঘর সাজানোর অনন্য সব উপকরণ হাজির করে দিতে পারে প্রায় বিনা পয়সায়।,শখের সূচিকর্ম বা কুরুশ কাঁটার কাজের কথাই ধরা যাক না! খুঁজলে আজও আমাদের অনেকের বাড়িতে আলমারির কোণে বা পুরোনো ট্রাংকে মাতামহীর হাতে পরম যত্নে সেলাই করা ভরাট কাজের ফুল, লতা, পাতা, পাখি বা ‘মায়ের দোয়া’ লেখা এক টুকরো ভাঁজ করা কাপড় পাওয়া যাবে। অমূল্য স্মৃতিবিজড়িত এই শিল্পকর্মগুলো ফ্রেমিং করে নিলে একেবারে অসাধারণ সব ওয়ালপিস পেতে পারি আমরা। এই সূচিশিল্পগুলো থেকে অনুপ্রাণিত হয়ে আর সেই সঙ্গে ইন্টারনেটে পাওয়া হাজারো নমুনা দেখে নিজের কল্পনার মিশেলে এমন সূচিকর্ম, ক্রস স্টিচের কাজ, কুরুশ কাঁটার কাজ করে বাঁধিয়ে নিয়ে তা দিয়ে ঘরের সৌন্দর্য অসামান্য রকমের বাড়িয়ে তোলা যায়।,আগের দিনের মতো টি-কোজি, ন্যাপকিন, বালিশ বা কুশনকভার, টেবিলক্লথ ইত্যাদিতেও নিজের হাতের কাজের ছোঁয়া অত্যন্ত সুরুচির পরিচয় দেয়। আবার সৃষ্টিশীল মনকে কাজে লাগালে রংবেরঙের কাগজ দিয়ে ‘কুইলিং’ করা যায়, ধান-ডাল-শর্ষে আঠা দিয়ে বসিয়ে চিত্র তৈরি করা যায়। নিজে আঁকিবুঁকি করা শখের হাঁড়ি, রিকশা পেইন্টিংয়ের আদলে রাঙিয়ে নেওয়া বাক্স, রঙিন মোম বা পুঁতি দিয়ে বানানো শোপিস, কাপড়ের পুতুল—এসবই ঘর সাজানোর অসাধারণ অনুষঙ্গ হয়ে উঠতে পারে। আর ছবি আঁকার শখ থাকলে তো কথাই নেই। তেলরং, জলরং বা মিশ্র মাধ্যমে করা নিজের হাতের চিত্রকর্ম, ক্যালিগ্রাফি বা ভাস্কর্য দিয়ে সাজানো বসার ঘরটি ঘরে-বাইরের সবার মুগ্ধতার কারণ হয়ে দাঁড়াবে। আর এতে যে আত্মিক প্রশান্তি বা সন্তুষ্টি পাওয়া যায়, তা লাখ টাকা দিয়ে কেনা দামি দামি শোপিসে কখনোই মিলবে না।,এই সৃজনশীল কাজের মাধ্যমে ঘর সাজানোর ব্যাপারটিতে শিশুদেরও অন্তর্ভুক্ত করা উচিত। তাদের মতামত ও রুচিকে গুরুত্ব দিয়ে তাদের নিজেদের বানানো অরিগ্যামি (কাগজ ভাঁজ করে বানানো শিল্প), এঁটেল মাটি বা প্লে ডো দিয়ে বানানো নানা রকম শিশুসুলভ জিনিস, লেগো ব্লক দিয়ে গড়া গাড়ি-বাড়ি, এসব দিয়ে তাদের নিজেদের ঘরটি সাজিয়ে-গুছিয়ে নিতে সাহায্য করলে অল্প বয়সেই তাদের মধ্যে গৃহসজ্জার ব্যাপারে সুরুচি আর আগ্রহ তৈরি হবে।,এমন কোনো পরিবার নেই, যেখানে শিশুরা কমবেশি আঁকাজোঁকা করে না। দেখতে যতই কাঁচা হাতের আর শিশুসুলভ হোক, তাদের রঙের ব্যবহার আর সৃষ্টিশীলতা কিন্তু বড়দের থেকে বিস্ময়কর রকমের বেশি। চোখ আর মনজুড়ানো এসব মোমরং বা জলরঙে আঁকা ছবি ফ্রেমবন্দী করে ঘরের দেয়ালে পরিকল্পনামাফিক সাজালে ঘরটি অন্য আলোয় ভরে উঠবে। বাড়িতে ফিরে সারা দিনের ক্লান্ত-বিধ্বস্ত শরীর-মন এক নিমেষেই সতেজ-সজীব হয়ে উঠবে সেদিকে চোখ পড়লেই—এ কথা হলফ করে বলা যায়।,আবার শিশুটি বড় হয়ে উচ্চশিক্ষার্থে বাড়ির বাইরে গেলে সেই দেয়ালজোড়া প্লেন, গাড়ি, ফুল আর গ্রামের দৃশ্য অমূল্য স্মৃতির মতো মা-বাবাকে বেঁচে থাকার প্রেরণা জোগাবে প্রতিনিয়ত। শিশুদের ছোটবেলার রংবেরঙের খেলনাগুলোও সুন্দরভাবে সাজিয়ে-গুছিয়ে রাখা যায় বসার ঘরের এক কোণের তাকে। শিশুদের সঙ্গে নিয়ে করা বিভিন্ন পারিবারিক গ্রুপ প্রজেক্টের মতো শখের শিল্পকর্ম একদিকে যেমন ছুটির দিনগুলোকে প্রযুক্তিনির্ভরতা কাটিয়ে বর্ণিল করে তোলে, সেই সঙ্গে ঘর সাজানোর নান্দনিক সব উপকরণও জোগায়।,আমাদের নিজেদের বা মা-বাবার ঘরে একটু খোঁজাখুঁজি করলেই আপাতদৃষ্টিতে কাজে লাগবে না মনে হয় এমন অনেক জিনিস পাওয়া যাবে, যা দিয়ে ঘর সাজালে একদম ব্যতিক্রমী একটি ভাব আসবে ঘরে। পূর্বপুরুষদের বিভিন্ন স্মৃতিচিহ্ন, যেমন পুরোনো আমলের গ্র্যান্ড ফাদার ক্লক, হুঁকা, পিতামহের ব্যবহার করা ছড়ি, চেয়ার, কলমদানি, রেডিও, নানি-দাদির পানদানি—এগুলো একটু অন্য রকমভাবে বসার ঘরে সঠিক কম্বিনেশনে রাখলে ঘরের আবহটাই বদলে যাবে।,পুরোনো পালঙ্ক, ট্রাংক, গ্রামোফোন, কারুকাজ করা বসার তেপায়া—এসবই একটু রং বা মেরামতি করে অত্যন্ত অভিজাত একটি রূপ দেওয়া যায়। আগে বিয়েবাড়িতে উপহার হিসেবে পিতলের পানপাত্র, সুরাই, ফুলদানি ইত্যাদি দেওয়ার প্রচলন ছিল। পুরোনো এসব সামগ্রীর অ্যান্টিক মূল্য আছে বলে বিভিন্ন বাণিজ্যিক বা ঘরোয়া পরিষ্কারক দ্রব্য ব্যবহারে পরিষ্কার করে তা দিয়ে ঘরের কোণটি অন্য রকমভাবে সাজিয়ে নেওয়া যায়। আবার অনেক সময় পুরোনো স্মৃতিবিজড়িত বেনারসি বা জামদানি শাড়িটির জমিনের সুতো ফেঁসে গেলে তার জমকালো নয়নাভিরাম আঁচলটি কেটে নিয়ে বাঁধাই করে নিলে একেবারে নজরকাড়া ও ব্যতিক্রমী ওয়ালপিস হিসেবে তা ব্যবহার করা যায়।,আমরা প্রবাসে নিজ দেশেও কোথাও বেড়াতে গেলে সেখান থেকে দামি সব স্যুভেনির বা স্মারক কেনার জন্য ব্যতিব্যস্ত হয়ে পড়ি। বিদেশে গিয়ে প্লাস্টিকের লন্ডন বাস, আইফেল টাওয়ার আর কক্সবাজারে গিয়ে চড়া দামে শামুক, কড়ি, ঝিনুক ও প্রবাল কিনে আনি ঘর সাজাতে। অথচ অনেক সময় সমুদ্রসৈকতে কুড়িয়ে পাওয়া এসব শামুক–ঝিনুক, ঝরনা বা জলপ্রপাতের পাশে পড়ে থাকা অন্য রকম কিছু রঙিন নুড়িপাথর ইত্যাদি দিয়ে খুব সুন্দরভাবে ঘর সাজানো যায়। আর এর পেছনের গল্পগুলো আমাদের মধুর সব স্মৃতি মনে করিয়ে দেয় এক নিমেষেই বহু বছর পরেও।,রোজকার প্রাতর্ভ্রমণ বেরোলেও কিন্তু অনেক সময়ে আপনা থেকে জন্মানো খুব শৈল্পিক অবয়বের কোনো শাখা–প্রশাখাযুক্ত শুকনো গাছের ডাল দেখতে পাওয়া যায়। শিকড় উপড়ে ফেলা একটু অন্য রকম গাছের গোড়াও মিলে যায় কখনোবা। বাড়িতে এনে ধুলো–মাটি পরিষ্কার করে ঘরে সাজিয়ে রাখলে অত্যন্ত শৈল্পিক এই প্রাকৃতিক ভাস্কর্য সবার নজর কাড়বে নিঃসন্দেহে। বিভিন্ন দৃষ্টিনন্দন পাতা ও ফুল সংগ্রহ করে এনে বিশেষ উপায়ে শুকিয়ে সেগুলো দিয়ে ফ্রেমবন্দী ড্রাইড ফ্লাওয়ার বা লিভস অ্যারেঞ্জমেন্ট বানানো যায়, যা এখন খুবই ফ্যাশনেবল।,দেয়াল বা ঘর সাজাতে যে একেবারে প্রথাগত ও গতানুগতিক ওয়ালপিস বা শোপিস কিনতে হবে, তার কোনোই বাধ্যবাধকতা নেই। ঘর সাজানো আসলে একটি সৃষ্টিশীল কাজ বা শিল্প। সৃজনশীল মনকে কাজে লাগালে একেবারে নামমাত্র খরচে বিচিত্র সব উপায়ে ঘর সাজিয়ে নেওয়া যায় মনের মতো করে। খেয়াল রাখতে হবে, ঘরের সামগ্রিক আবহ, যেমন: দেয়ালের রং, ঘরের কার্যকারিতা, আসবাবপত্রের সঙ্গে যেন এই সাজসজ্জা মানিয়ে যায়। আর সেই সঙ্গে একগাদা জিনিস একসঙ্গে এলোমেলো করে জড়ো না করে পরিকল্পনা অনুযায়ী সাজালে তবেই সাশ্রয়ী উপায়ে সাজানো এই ঘর আমাদের চোখ জুড়াবে, মন ভরাবে।"
আধুনিক একান্নবর্তী পরিবার,"নিউক্লিয়ার পরিবারের পুনর্মূল্যায়িত বাস্তবতায় এক নতুন ধরনের পরিবার ব্যবস্থা প্রতিষ্ঠা করা সম্ভব, যার মাধ্যমে সেই আগের একান্নবর্তী পরিবারের ধারণাকেই পুনরায় প্রতিষ্ঠা করবে। সেটা হবে আধুনিক আর নগর জীবনের সঙ্গে মানানসই এবং একই সঙ্গে সময়োপযোগী।,নগরের মানুষ ক্রমেই জনবিচ্ছিন্ন হয়ে পড়ছে। নিউক্লিয়ার পরিবারের ধারণাই আমাদের এই বিচ্ছিন্নকে প্রশ্রয় দিচ্ছে। ফলে দিনের পর দিন এভাবে থাকতে থাকতে তৈরি হচ্ছে একাকিত্বের বোধ। অনুভূত হচ্ছে নিঃসঙ্গতা। অথচ এরও সমাধান আছে। যেখানে একসঙ্গে থাকার সুযোগ রয়েছে আত্মীয়স্বজনের সঙ্গে। আবার আত্মীয় নয় অথচ প্রতিবেশীদের সঙ্গে আমরা একসঙ্গে থাকলেও সখ্য তেমন গড়ে ওঠে না। এই ব্যবধান মুছে ফেলাও সম্ভব। সম্ভব একসঙ্গে থেকে আত্মীয় হয়ে ওঠা। একটা কমিউনিটি গড়ে তোলা।,আর এই সমাধান নিয়ে হাজির হয়েছে দেশের শীর্ষ সারি রিয়েল স্টেট প্রতিষ্ঠা বিল্ডিং টেকনোলজি অ্যান্ড আইডিয়াজ (বিটিআই)। তারা এই নতুন উদ্যোগের নাম দিয়েছে বিটিআই ওয়েলনেস কমিউনিটিজ। ঢাকায় আপাতত তিনটি (উত্তর খান, ইসিবি চত্বর ও মিরপুর ডিওএইএস রোড) আর চট্টগ্রামে একটি (জালালাবাদ, খুলশী) প্রকল্পের কাজ চলছে। এ ছাড়া শিগগিরই আসছে আরও তিনটি (ইস্কাটন, উত্তরার দিয়াবাড়ি ও মাদানি অ্যাভিনিউ ১০০ ফুট রোড)।,বিটিআই ওয়েলনেস কমিউনিটিজ নিয়ে সম্প্রতি কথা হচ্ছিল প্রতিষ্ঠানের ব্যবস্থাপনা পরিচালক এফআর খানের সঙ্গে। তিনি জানালেন বিস্তারিত; বললেন, সব সময়ই তাঁরা ক্রেতাদের সুবিধার বিষয়কে প্রাধান্য দেন। আমরা চেষ্টা করি আমাদের ক্রেতারা যেন সন্তুষ্ট থাকেন এবং তাঁদের জন্য আরও কী করা যায়, সেটাই থাকে ভাবনার কেন্দ্রে। করোনা মহামারির সময় আমরা পুরোপুরি গৃহবন্দী ছিলাম। সে সময় আমরা চিন্তা করি আমাদের ক্রেতাদের এই রকম সংকটে কোন ধরনের বিশেষ সেবা দেওয়া যায়।,করোনা নিয়ে বিভিন্ন ধরনের গবেষণা থেকে আমরা অবগত হই, এর থেকে মুক্তি পেতে চাইলে আমাদের শারীরিকভাবে সুস্থ থাকতে হবে। ডাক্তারি ভাষায় যাকে বলে মানুষের ইমিউন সিস্টেম ভালো থাকতে হবে। তবেই করোনা মোকাবিলা করা যাবে। আর ইমিউন সিস্টেম ভালো রাখার উপায় হচ্ছে কায়িক শ্রম। কিন্তু এখন আমাদের দেশে যে ধরনের আবাসন ব্যবস্থা দেখা যায়, সেখানে এমন কোনো ব্যবস্থা নেই। অর্থাৎ কায়িক শ্রম বা ব্যায়াম করতে হলে বাইরে যেতে হবে। কিন্তু করোনার মতো মহামারিতে তো মানুষ পুরোপুরি ঘরবন্দী। এ ছাড়া উপায়ও নেই। কারণ, মহামারি থেকে বাঁচতে ঘরেই থাকতে বলেছেন বিশেষজ্ঞরা।,এই প্রসঙ্গে রেশ ধরে তিনি আরও বলেন, পাশাপাশি আরও কিছু সংকট দেখা গেল মানুষের দৈনন্দিন জীবনে। সংকটগুলো তৈরি হলো মানুষ গৃহবন্দী থাকায়। যেমন স্কুল, কলেজ, বিশ্ববিদ্যালয় বন্ধ, খেলার মাঠ, পার্কসহ সব ধরনের বিনোদন কেন্দ্রগুলো বন্ধ। এই পরিস্থিতিতে শিশু-কিশোরসহ সব বয়সীরা মানসিকভাবে বিপর্যস্ত হয়ে পড়লেন।,বয়সে ছোটরা গ্যাজেটসনির্ভর হয়ে পড়ল আর বৃদ্ধরা অবসাদগ্রস্ত। এই পরিস্থিতিতে বিটিআই চিন্তা করে নতুন ধরনের আবাসন ব্যবস্থা গড়ে তোলার কথা ভাবে। কারণ, আমরা মনে করি, আবাসন ব্যবস্থা এমনভাবে গড়ে তুলতে, যেখানে অ্যাপার্টমেন্ট বিল্ডিংয়ের ভেতরেই সব সুবিধা থাকবে। বিটিআইয়ের নামকরণ করেছে ওয়েলনেস কমিউনিটিজ। এটা আসলে আধুনিকভাবে একান্নবর্তী পরিবার গড়ে তোলা। সেটা যেমন আত্মীয়-পরিজনদের নিয়ে তেমনি অন্য প্রতিবেশীদের নিয়েও।,তিনি বলেন, আমাদের পরিবারে সবচেয়ে নিঃসঙ্গ জীবন যাপন করেন বয়স্করা। কারণ, বাকিরা অফিস, ব্যবসা বা পড়ালেখায় ব্যস্ত। কথা বলার মানুষ খুঁজতেও বয়স্কদের বাইরে যেতে হয়। কিন্তু আপনার অ্যাপার্টমেন্ট বিল্ডিংয়ের ভেতরেই যদি একটা পার্ক থাকে, তবে বাকি অ্যাপার্টমেন্টের বয়স্করা একসঙ্গে সেখানে সময় কাটাতে পারবেন; অর্থাৎ একটি কমিউনিটি গড়ে তোলা। ,আবার একই পরিবারের ভাই, বোন, মামা-খালা বা কাকা-ফুফুরাও চাইলে একই সঙ্গে থাকতে পারছেন। সবাই একই ভবনে আলাদা আলাদা অ্যাপার্টমেন্টে থাকতে পারছেন। আবার ছুটির দিনে বা অবসরে পার্কে বসে একসঙ্গে সময় কাটাতে পারছেন। এতে পারিবারিক বন্ধনও দৃঢ় হবে।,অন্যদিকে আত্মীয়স্বজনসহ বসবাস না করলেও এমন একটি পার্কের সুবাদে প্রতিবেশীর সঙ্গেও যোগযোগ বাড়বে, কুশলাদি বিনিময় হবে, একসঙ্গে চা খাওয়া হবে। আত্মীয় না হলেও আত্মার সম্পর্ক তৈরি হবে। এ ছাড়া এফ আর খান আরও যোগ করেন, পার্কের পাশাপাশি আলাদাভাবে ওয়াকওয়ের ব্যবস্থাও থাকছে। যেখানে হাঁটাহাঁটি বা জগিংয়ের মতো ব্যায়ামগুলো অনায়াসেই করে নেওয়া যাবে। বাচ্চাদের জন্য সাইক্লিং ওয়েও থাকবে। যেখানে তারা নিরাপদে সাইক্লিং করে নিতে পারবে।,এখানে থাকছে একটি আন্তর্জাতিক মানের জিমনেসিয়াম। সঙ্গে ট্রেইনার। সঙ্গে আরো রয়েছে স্টিম ও সনা বাথের ব্যবস্থা। সুতরাং যাঁরা সময়ের অভাবে শরীরচর্চা করতে পারেন না, তাঁরা চাইলে যেকোনো সময়ই তা করতে পারছেন। আবার জিমের জন্য পরিবারের অন্যদের বাড়ির বাইরে যাওয়ার প্রয়োজনই হচ্ছে না।,এখানেই শেষ নয়, বিটিআইয়ের ওয়েলনেস কমিউনিটিজে আরও থাকছে একটি বড়সড় সুইমিংপুলও। যেখানে বিভিন্ন বয়সীরা দিনের নানা সময়ে আলাদা আলাদাভাবে সাঁতার কাটতে পারবে। কেবল সাঁতার কাটা নয়, বরং পাশাপাশি পুল এরিয়াতে সময় কাটানোর ব্যবস্থাও থাকবে বলে জানিয়ে তিনি বলেন, বাচ্চাদের জন্য আলাদা করে কিডস পুলও থাকছে। আমাদের ইমিউনিটি সিস্টেম ঠিক রাখতে এই সবগুলো বিষয় জরুরি। ,শুধু সাঁতার কেটে তো আর বাচ্চাদের সময় কাটবে না। তাদের জন্য থাকছে আলাদা কিডস প্লে কর্নার। ধরা যাক, মা–বাবা সিনেমা দেখছে বা সাঁতার কাটছে, আড্ডা বা পার্টিতে মগ্ন। এ সময় বচ্চাদের সময় কাটতে চায় না। নানা ঝামেলা বাধিয়ে ফেলে। এমন সময় ছোটরা কিডস প্লে কর্নার উপভোগ করতে পারবে। উপরন্তু, আরও থাকছে আলাদাভাবে ইনডোর ও আউটডোর গেমসের ব্যবস্থা।,করোনার সময় যেমন সিনেমা হলগুলো বন্ধ ছিল। অনেককেই আক্ষেপ করতে শোনা গিয়েছে পরিবার নিয়ে অনেক দিন হলে গিয়ে সিনেমা দেখা হয় না। এই আক্ষেপ ঘোচাতে এখানে থাকছে ওপেন এয়ার মুভি থিয়েটার। যেখানে সামাজিক দূরত্ব বজায় রেখেই পরিবার এবং প্রতিবেশীদের সঙ্গে সিনেমা উপভোগ করতে পারবেন।,এই আয়োজনে আরো আছে পারিবারিক অনুষ্ঠান আয়োজনের জন্য কমিউনিটি হল। যেখানে ভালোভাবেই সামাজিক দূরত্ব বজায় রেখে তিন শর বেশি মানুষের পার্টির আয়োজন করা সম্ভব। বাইরে অনুষ্ঠান হলে নানা ধরনের বাড়তি ঝামেলা পোহাতে হয়। এ ছাড়া কমন রিডিং রুম, মিটিং রুমও থাকছে। হয়তো অফিস থেকে জরুরি মিটিংয়ের জন্য সহকর্মীরা হাজির। বাসার ড্রয়িংরুম মিটিংয়ের জন্য যথাযথ নয়, আবার ফ্যামিলি প্রাইভেসিও নষ্ট হতে পারে। তাই আলাদা মিটিং রুমে কাজ এবং আপ্যায়নের পালা সেরে নেওয়া যাবে।,তিনি বলছিলেন, এখন একটি ট্রেন্ড বেশ চলছে, একটু অবসরেই পরিবার নিয়ে কোনো রেস্টুরেন্টে সময় কাটানো, আড্ডা দেওয়া আর খাওয়াদাওয়া। তবে এখানকার আবাসিকদের সে জন্য বাইরে যাওয়ারও দরকার নেই। বরং তাদের জন্য থাকছে ফ্যামিলি বারবিকিউ জোন। ,করোনার ঝুঁকি নিয়ে বাইরে না গিয়ে নিজের আবাসিক ভবনের রুফটপে যে কেউ রেস্টুরেন্টের স্বাদ পেয়ে যেতে পারেন, পরিবারের। ফলে এর চেয়ে বাড়তি পাওয়া আর কী হতে পারে। বিটিআই ওয়েলনেস কমিউনিটিজে এমন সব আয়োজন রাখছে মূল আবাসিক ভবনের ভেতরেই। যাতে হয়তো হাতে গোনা দু–একটি কাজ ছাড়া ভবনের বাইরে যাওয়ার প্রয়োজন পড়বে না।,এফ আর খান বলছিলেন, বিটিআই ওয়েলনেস কমিউনিটিজ এমন এক আবাসন ব্যবস্থা প্রতিষ্ঠা করতে চায়, যেখানে মানুষের শারীরিক ও মানসিক সুস্থতা বিকাশের সঙ্গে পরস্পরের সঙ্গে আত্মিক সম্পর্ক তৈরি হবে। সহজভাবে বলা যায়, আধুনিকভাবে যৌথ পরিবারের দিকে এগিয়ে যাওয়া। ,যেখানে একই ভবনের আলাদা আলাদা ফ্ল্যাটে থাকছে পরিবারের সবাই। এ ধরনের পারিবারিক বন্ধনের সুফল ভোগ করবে সন্তানেরা। তাদের মানসিক বিকাশ সঠিকভাবে হবে। পরিবারের সবার আদর, স্নেহ, ভালোবাসা আর গঠনমূলক শাসনে তাদের বেড়ে ওঠায় পূর্ণতা পাবে, যার অভাব আমরা বোধ করে থাকি। এ জন্য একধরনের মনঃকষ্টেও ভুগি।,বস্তুত ঢাকার অধিকাংশ ফ্ল্যাটবাসী জানেন না তাঁদের পাশের বাসায় কে থাকেন। এর একটাই কারণ, তাঁদের মধ্যে আত্মিক বন্ধন তৈরির কোনো ব্যবস্থা নেই। এমনকি ছোট একটি ছাদ থাকলেও সেখানে সবার যাওয়ার অনুমতি থাকে না। আবার অনুমতি থাকলেও উপযুক্ত পরিবেশ থাকে না। এমন পরিস্থিতিতে পরিবারের অন্যদের মানসিক স্বাস্থ্যের অবস্থা থাকে নাজুক। ,বিটিআই এখানেই চায় পরিবর্তন ঘটাতে। গ্রাহকেরা যেন শারীরিক সুস্থতার পাশাপাশি মন ও মননেও সুস্থ থাকেন। ওয়েলনেস অনেকেই মনে করেন আবাসন খাতে এ ধরনের সুবিধা পেতে চাইলে শহরের একটু বাইরে যেতে হবে; কিন্তু বিটিআই এবার এ ধরনের প্রজেক্ট নিয়ে এসেছে ঢাকার ভিতরেই।,ছবি: বিটিআই"
অনায়াসে ঘরসজ্জায় নতুনত্ব,"যতই দামি আর বিচিত্র সব আসবাব ও অনুষঙ্গ দিয়ে ঘর সাজানো হোক না কেন, কিছুদিন পর সেই একই গৃহসজ্জা এক ধরনের একঘেয়েমি তৈরি করে। অফিস থেকে ফিরে বসার ঘরের সেই একই জায়গায় বসে চায়ের কাপ হাতে বসে জীবনের নিত্যনৈমিত্তিক ঝামেলাগুলোর ভাবনা যেন আরও একঘেয়ে হয়ে ভর করে মাথায়। গৃহিণীদের তো আরও বেশি বিষণ্নতায় পেয়ে বসে সেই একই আসবাব, একই ওয়াল হ্যাংগিং আর গাছগাছালি একইভাবে প্রতিদিন ঝেড়েমুছে রাখতে। ঘন ঘন নতুন আসবাব বা ঘর সাজানোর জিনিস কেনাটাও সম্ভব নয়। অথচ একটু পরিকল্পনামাফিক কিছু পদক্ষেপ নিলে অনায়াসেই এবং একদম কম খরচে বাড়ির সাজসজ্জায় আনা যায় নতুন অনুভব।,সব ঘরেরই আসবাবগুলো যেখানে রাখা আছে, সম্ভব হলে তা মাঝেমধ্যে অদল–বদল করলে ঘরটি সম্পূর্ণ অন্য রকম মনে হয়। বসার ঘরের সোফা বা পড়ার ঘরের বইয়ের তাকটি এদিক থেকে সেদিক বা এ দেয়াল থেকে সে দেয়াল-সংলগ্ন জায়গায় সরিয়ে রাখা যায়। খাবার টেবিলটি এক কোণ থেকে টেনে ঘরের একদম মাঝে এনে দেওয়া যায়। শোয়ার ঘরে আড়াআড়িভাবে রাখা খাটটি ঘুরিয়ে লম্বালম্বি রাখলেও এটি একদম অন্য রকম লাগবে।,এ ক্ষেত্রে আরেকটি জিনিস খেয়াল করতে হবে যা হলো, ঘরের আকর্ষণের কেন্দ্রবিন্দু বা ফোকাল পয়েন্ট। যেমন বসার ঘরে টিভি বা খাবার ঘরে ডাইনিং টেবিলটিকে আগে সুবিধামতো এক জায়গায় স্থানান্তর করে সে অনুযায়ী বাকি আসবাব ও অনুষঙ্গ সাজিয়ে নিতে হয়। সুযোগ থাকলে পড়ার ঘরটির সব আসবাব শোয়ার ঘরের সঙ্গে পাল্টাপাল্টি করে নেওয়া যায়। গ্রিল দেওয়া বারান্দাটি বানিয়ে নেওয়া যায় অস্থায়ী গেস্টরুম বা বাচ্চাদের খেলার ঘর।,সোফাসেট, ডিভান—এগুলো তো আর বারবার বদলানো যায় না। কিন্তু কয়েক সেট কুশন কাভার অনায়াসেই কেনা যায় এতে রাখা কুশনগুলোর জন্য। ঘরের আবহ অনুযায়ী মাঝেমধ্যেই এই কুশন কাভারগুলো বদলে নিয়ে ঘরে আনা যায় আনকোরা পরিবেশ। বিভিন্ন রং, ডিজাইন ও ফ্যাব্রিকের কুশন কাভারের মাধ্যমে এই বৈচিত্র্য আনার কোনো শেষ নেই।,ঘরের আবহ সম্পূর্ণ পাল্টে দেওয়া যায় পর্দায় বৈচিত্র্য এনে। সবগুলো পর্দাই এক মাপে কিন্তু বিভিন্ন ডিজাইনে তৈরি করলে মাঝেমধ্যে মিক্সড অ্যান্ড ম্যাচ করে মিলিয়ে–মিশিয়ে বিভিন্ন ঘরে অদল–বদল করে পর্দাগুলো টাঙানো যেতে পারে। পর্দাগুলো খুব ভারী কাপড় দিয়ে তৈরি না করে ভাঁজমুক্ত বা রিংকেল ফ্রি কাপড় দিয়ে বানানো এবং রিং বসানো হলেই অদল-বদল করতে সুবিধা হয়। আজকাল পর্দায় নানা আলগা লাগানো যায়, এ রকম ফ্রিল ও এক্সটেনশনের চল হয়েছে, যেগুলো মাঝেমধ্যে বদলে নিয়ে ঘরে অভিনবত্ব আনা যায়।,একটি মাত্র নতুন টেবিল বা ফ্লোর ল্যাম্প অথবা ক্ষেত্রবিশেষে ঝাড়বাতি চিরচেনা আগের ঘরটিকে একেবারে অচেনা রকম ভালো লাগায় ভরিয়ে তুলতে পারে। আবার ঘরের বাতিতে নানা রকম শেড লাগানো যায়, বাতির রঙেও আনা যায় বৈচিত্র্য। ঘরের ঠিক কোন জায়গা থেকে আলো পড়লে ঘরটি কেমন দেখাবে, তা একটু খেয়াল করলে পুরোনো ঘরই নতুন আলোয় উদ্ভাসিত হয়ে উঠতে পারে। শোয়ার ঘরে একটু কায়দামতো আলো-আঁধারি অথবা বসার ঘরে পরিবারের ফটো গ্যালারির ওপর বিচ্ছুরিত সঠিক ফোকাল লাইটের ব্যবস্থা করলে ঘরে আসবে নিত্যনতুন রূপ। সময় বিশেষে, কোনো উৎসব উপলক্ষে মোমবাতির আলোতেও অন্য রকম করে তোলা যায় একঘেয়ে বসার ঘরটি।,ঘর সাজানোর সব উপকরণ গাদাগাদি করে একসঙ্গে না সাজিয়ে বুদ্ধি করে কোনটির সঙ্গে কোনটি মেশালে ভালো লাগতে পারে, তা একটু খেয়াল করে কিছু জিনিস তুলে রাখা ভালো। কয়েক মাস পরপর পালা করে পরিকল্পনামতো কম্বিনেশন করে শো পিস, ওয়াল হ্যাংগিং, ফুলদানি—এগুলো সাজালে নতুনত্ব আসে ঘরে। কয়েক দিন পরপর বাড়ির হাউস প্ল্যান্ট, সাকুলেন্টস, অর্কিডের সজ্জায়ও একটু পরিবর্তন আনা খুবই সহজ। পারিবারিক ফটো গ্যালারির ছবিগুলোর ক্রম বদলে নেওয়া যায় অনায়াসে। টেবিল কভার, টেবিল রানার, শতরঞ্জি, দেয়ালঘড়ি—এগুলো মাঝেমধ্যে ঘুরিয়ে ফিরিয়ে সাজালেও ঘরে নতুন এক আবহ তৈরি করা যায়।,চিরচেনা ঘরে একঘেয়েমি দূর করে যদি এভাবে বুদ্ধি করে একটু নতুন ছোঁয়া আনা যায়, দিন শেষে ঘরে ফিরে দেহ-মনে আসে সজীব অনুভূতি। ছুটির দিনে পরিবারের সবাই মিলে চা অথবা লুডুর আড্ডাতেও আসে চনমনে ভাব, যদি একটু নবরূপে সেজে ওঠে বসার ঘরটি।"
ঘর সাজাতে কাচে আঁকা ছবি,"নিজেকেই হোক আর নিজের প্রিয় গৃহকোণই হোক, একটু অন্য রকমভাবে সাজাতে আমরা সব সময়ই সচেষ্ট থাকি। ঘরের দেয়াল তো কত কিছু দিয়ে কত রকমভাবেই সাজানো যায়। কিন্তু হিজিবিজি-এলোপাতাড়ি একগাদা ছবি আর ওয়াল পিস দিয়ে দেয়াল ভিড় করে ফেললে তা আসলে মোটেই রুচিকর দেখায় না, তা সে ওয়াল হ্যাঙ্গিংগুলো যতই দামি আর বিদেশ থেকে আনা হোক।,বসার ঘর, শোয়ার ঘর, এমনকি যেসব করিডর বা সিঁড়িঘরে পর্যাপ্ত আলো পড়ে, সে জায়গার দেয়ালগুলো অভিনব সব গ্লাস পেইন্টিং দিয়ে সাজানোর ধারণাটি এখন সারা বিশ্বে খুব জনপ্রিয়। গতানুগতিক প্রাকৃতিক দৃশ্য ছাড়াও কাচের পটে আঁকা হাল আমলের ফ্যাশনেবল পপ আর্ট বা কয়েকটি মিনি পোর্ট্রেটের সমন্বয় করে যেকোনো দেয়ালকে দেওয়া যায় এক নতুন মাত্রা। ঘরের বাতি ও জানালা দিয়ে আসা সূর্যের আলো কোন দিকে কীভাবে পড়ে, তার সঙ্গে সংগতি রেখে গ্লাস পেইন্টিং নির্বাচন করলে ও সেমতো সঠিক স্থানে সাজালে ঘরে নয়নাভিরাম একটি আবহ তৈরি হয়। বাংলাদেশে সাম্প্রতিক সময়ে এই কাচে আঁকা ছবি সবার কাছে পরিচিত ও জনপ্রিয় হয়ে উঠলেও এর আছে অত্যন্ত প্রাচীন ইতিহাস।,হাজার বছরের পুরোনো এই শিল্পের বিকাশ ইউরোপীয় দেশগুলোতেই প্রথমে ঘটেছিল বলে জানা যায়। নবম শতকে জার্মানিতে উদ্ভাবিত এই গ্লাস পেইন্টিংয়ের কদর সতেরো শতকের দিকে একেবারে আকাশচুম্বী হয়ে ওঠে। তখন চার্চ, ক্যাথেড্রাল, চ্যাপেলসহ বিভিন্ন খ্রিষ্টধর্মীয় স্থাপনায় জানালার কাচে করা থাকত রঙিন আঁকিবুঁকি। সে কাচ চিত্রে বিভিন্ন বিমূর্ত শিল্পকলানির্ভর নকশার সঙ্গে সঙ্গে বাইবেলের গল্পের বিভিন্ন দৃশ্য চিত্রায়িত করা হতো জনসাধারণের কাছে ধর্মের বাণী পৌঁছে দিতে। বিভিন্ন রঙিন কাচের অংশ তাপ দিয়ে রাঙিয়ে বা ঝালাই করে পাশাপাশি সাজিয়ে এ কাজগুলো করা হতো। একে মূলত স্টেইন্ড গ্লাস আর্ট বলা হয়।,ষোলো শতকে যখন বিচিত্র রঙের এনামেল পেইন্ট আবিষ্কার করা হলো, তখন কাচের চিত্রশিল্পের উৎকর্ষ একেবারে শিখরে উঠে গেল। এরপর ইতালি, ইংল্যান্ড, ফ্রান্স, জার্মানি ইত্যাদি ইউরোপীয় দেশে গ্লাস পেইন্টিংয়ের বহুল প্রচলন ঘটে। ভ্যাটিকান সিটির বিভিন্ন প্রাচীন ঐতিহাসিক স্থাপনায় গ্লাস পেইন্টিংয়ের মোহময় সৌন্দর্য দেখতে প্রতিবছরই অনেক পর্যটক ভিড় করেন সেখানে। এ ছাড়া প্রকৃত তুলির কারুকাজে কাচের পটে আঁকার ধারণাটি কিন্তু চীন দেশে অত্যন্ত জনপ্রিয়।,প্রথম দিকে পাশ্চাত্য ধারার কাজ হলেও অষ্টাদশ শতাব্দীর দিকে রিভার্স গ্লাস পেইন্টিংয়ের কায়দায় আঁকা চীনা শিল্পীদের অপূর্ব সব প্রাকৃতিক দৃশ্য আর ইতিহাসের গল্পগাথা আঁকা কাচচিত্র সবার কাছে খুব সমাদৃত হয়ে উঠল। আমাদের উপমহাদেশেও কিন্তু এই চীনের সমসাময়িক সময়ে গ্লাস পেইন্টিংয়ের বেশ প্রচলন ঘটে। বহু প্রাচীন জমিদারবাড়ি ও রাজপ্রাসাদে জমিদার ও রাজরাজড়াদের কাচে আঁকা পোর্ট্রেট দেখা যায়। তবে ধারণা করা যায়, ঔপনিবেশিক ইউরোপীয়দের দ্বারাই এর প্রসার ঘটে আমাদের এ অঞ্চলে। বিভিন্ন স্থানীয় ফোক আর্টেরও কাচে আঁকা রূপ খুঁজে পাওয়া যায় ভারতের বিভিন্ন জায়গায়।,আমাদের দেশে গ্লাস পেইন্টিংয়ের ধারণাটি বেশ নতুন। এ দেশে ইউরোপীয় স্টেইন্ড গ্লাস টেকনিকে গ্লাস পেইন্টিংয়ের কারিগর খুব বেশি নেই। টাইলসের মতো বা বড় আকারে কাচে মেশিনে পেইন্ট করা কিছু ইন্টেরিয়র সামগ্রী স্বল্প পরিসরে আমদানি করা হয়। ব্যক্তিগত উদ্যোগে বিদেশ থেকে আনা বিভিন্ন গ্লাস পেইনে পেইন্টিং করা থাকে আগের থেকেই। বিভিন্ন বিলাসবহুল বাড়ি বা স্থাপনায় জানালা বা ঘরের সিলিংয়ে ব্যবহার হয় এগুলো। তবে কাচের পটে অ্যাক্রিলিক পেইন্ট ব্যবহার করে আঁকা ছবি দিয়ে ঘর সাজানোর ধারণাটি এখন ক্রমেই আগ্রহ বাড়াচ্ছে আমাদের।,পেশাজীবী শিল্পীদের পাশাপাশি যেসব শখের আঁকিয়ে গ্লাস পেইন্টিং ডেকোরেশনে গুরুত্বপূর্ণ হয়ে উঠেছেন এ দেশে, দিশা’স রোড ব্লকের স্বত্বাধিকারী সায়কা শাহরিন তাঁদের মধ্যে অন্যতম। তাঁর সঙ্গে সংক্ষিপ্ত কথোপকথনে উঠে এসেছে গ্লাস পেইন্টিংয়ের নানা দিক। তিনি জানালেন, সাধারণত পাঁচ মিলিমিটার পুরুত্বের ভালো মানের কাচ মাপমতো কেটে তাতেই তিনি কারুকাজ করেন। পরে তা পছন্দমতো ফ্রেমে বাঁধিয়ে নেওয়া যায়। তবে বাংলাদেশে কাচচিত্রের উপযোগী অ্যাক্রিলিক পেইন্টের অপ্রতুলতা একটি বড় বাধা এখানে।,তারপরও অ্যাক্রিলিক পেইন্টের সঙ্গে গ্লিটার, জেলসহ বিভিন্ন মিশ্র উপাদানের সংযোগ ঘটিয়ে, ১০টি বেসিক রংকে মিলিয়েমিশিয়ে কাচের পটে তিনি এঁকে যান একের পর এক অপরূপ ছবি। এ কাজে তুলির পাশাপাশি শিল্পীদের ব্যবহৃত একধরনের ছুরির মতো অনুষঙ্গ খুবই কাজে লাগে। একেকটি পরিপূর্ণ কাচচিত্র সম্পন্ন করতে ৩০ থেকে ৪০ ঘণ্টা লেগে যায়। গ্লাস পেইন্টিং করতে অত্যন্ত ধৈর্য প্রয়োজন। প্রতিটি ধাপের পর আবার বাতাসে শুকানোর জন্য সময় দিতে হয়। তাপ প্রয়োগ বা বেকিংয়ের মাধ্যমে গ্লাস পেইন্টিংকে ট্রিটমেন্ট করা স্বল্প পরিসরে সম্ভব নয়। তাই আঁকা শেষে সম্পূর্ণ শুকিয়ে গেলে তার ওপরে একধরনের পানিরোধী স্বচ্ছ স্প্রে দ্বারা একটি প্রতিরক্ষা আবরণ দেওয়া হয়।,শখের আঁকিয়েরা এ দেশে অনেকেই এখন গ্লাস পেইন্টিংয়ের দিকে ঝুঁকছেন। আর আমরাও ঘর সাজাতে একটু অন্য রকম কিছুর সন্ধানে থাকি বলে ঘরে ঘরে কাচচিত্র জায়গা করে নিচ্ছে শৌখিন সাজসজ্জার উপকরণ হিসেবে। বিশ্বের অন্যান্য দেশের তুলনায় আমাদের দেশের এই অনন্যসাধারণ শৈল্পিক গ্লাস পেইন্টগুলো খুবই সুলভে পাওয়া যায়। ছোট ছোট পপ আর্ট বা পোর্ট্রেটের কাচচিত্রগুলোর বিক্রয় মূল্য ৩০০ টাকা থেকে শুরু। আর বড় আকৃতির ২৬ থেকে ৩০ বর্গইঞ্চির পেইন্টিংগুলো দিশা’স রোড ব্লকে ফরমাশ দিলে পাওয়া যায় ৩ হাজার থেকে ৩ হাজার ৫০০ টাকার মধ্যে।,তবে কাচচিত্রের শিল্পমূল্য ও শিল্পীর প্রচেষ্টাকে বাজারে কম দামে পাওয়া প্রিন্ট চিত্রের সঙ্গে গুলিয়ে ফেলা যাবে না। এখন অনেক শিল্পী দেয়ালে ঝোলানোর ওয়াল পিসের পাশাপাশি ফুলদানি, ল্যাম্পশেড, মোমবাতির শেড, এমনকি শৌখিন পানপাত্রেও গ্লাস পেইন্টিং করছেন। সামাজিক যোগাযোগমাধ্যমে আমাদের দেশের বেশ কয়েকজন শিল্পীর করা গ্লাস পেইন্টিংয়ের অপূর্ব সব নমুনা দেখতে পাওয়া যায়।,কাচচিত্র সজ্জায় সঠিক আলোর ব্যবহারে সাধারণ একরঙা দেয়ালে আসে এক অন্য রকম মনোরম অনুভূতি। তাই বর্তমান সময়ে স্বপ্নের ঘর অন্য রকম করে সাজাতে গিয়ে আমাদের খাবার টেবিলের সংলগ্ন দেয়ালে বিভিন্ন ফলের আলাদা আলাদা কাচচিত্র রাখা যায় বা বসার ঘরের বড় দেয়ালটি চেরি ফুলের বাগানের গ্লাস পেইন্টিংয়ের গোলাপি আভায় সাজিয়ে নেওয়া যায় খুবই সুন্দরভাবে।"
মরু গোলাপে সাজানো ঘর,"বাড়ি সাজানোর জনপ্রিয় সাকিউলেন্ট–জাতীয় উদ্ভিদ বেশির ভাগই রসাল পাতার হয়ে থাকে। তবে অ্যাডেনিয়াম বা মরু গোলাপ সাকিউলেন্টদের থেকে অনেকটাই আলাদা। অ্যাডেনিয়ামের সবুজ পাতা আর রংচঙে ফুলের সঙ্গে সঙ্গে এর আছে এক বিশেষ ধরনের নাদুসনুদুস কাণ্ড। এই গাছের গোড়া একেবারেই বৈশিষ্ট্যপূর্ণ, যা দেখে উদ্ভিদটিকে খুব সহজে চেনা যায়।,উপযুক্ত পরিবেশে অ্যাডেনিয়ামগাছের গোড়া একেবারে ত্যাড়াবাঁকা হয়ে ফুলেফেঁপে যায়। মূলত এ গাছের গোড়া আর কাণ্ড পানি সঞ্চয় করে রসাল হয়ে ওঠে বলে এমনটা হয়। এ ধরনের গাছগুলোকে বলা হয় কডেক্স (Caudex) প্ল্যান্ট। এই অ্যাডেনিয়ামগাছের কিন্তু প্রচলিত অনেকগুলো নাম আছে। যেমন ডেজার্ট রোজ, ইম্পালা লিলি, সাবি স্টার ইত্যাদি। এর মধ্যে ডেজার্ট রোজ বা মরু গোলাপ নামেই গাছটি সবচেয়ে বেশি পরিচিত।,ধরা হয়, এই অ্যাডেনিয়াম গাছের উৎপত্তি আফ্রিকার শুষ্ক, রুক্ষ প্রকৃতির বুকে। তাই তো সুযোগ বুঝে এ গাছ তার কাণ্ডে পানি ধরে রাখে অন্য সব মরুজ উদ্ভিদের মতোই। মজার ব্যাপার হচ্ছে, অ্যাডেনিয়ামপ্রেমী বাগানিদের লক্ষ্যই থাকে, এর এই বিশেষ ধরনের কাণ্ডটিকে যত পারা যায় ফুলিয়ে–ফাঁপিয়ে রসাল করে তোলা। সে জন্য এর শিকড়, পাতা, ডাল ছেঁটে–কেটে সামলে রাখা হয় যেন বেশ মোটাসোটা একটি কাণ্ড পাওয়া যায়। গাছের গোড়ায় পানি দেওয়ার সময় খুব সাবধানে দিতে হয় মরু গোলাপের বেলায়। কারণ, অতিরিক্ত আর্দ্রতা গাছের এই গোড়া পচিয়ে দিতে পারে।,শুষ্ক আবহাওয়ায় অভ্যস্ত এই গাছের কিন্তু সুয্যিমামার সঙ্গে আছে বেজায় ভাব। বিশেষ করে এর উজ্জ্বল গোলাপি ফুল থোকায় থোকায় ফুটে ওঠে পর্যাপ্ত সূর্যালোক পেলে। সাধারণত আমাদের দেশের মতো আবহাওয়ায় এ গাছ কিছুটা চিরহরিৎ প্রকৃতিরই হয়ে থাকে। তবে শীতকাল এলে এর পাতা ঝরার প্রবণতাও দেখা যায়। খুব শীতপ্রধান দেশে এ গাছ ঘরের ভেতরেই ভালো হয়। আর আমাদের দেশে অ্যাডেনিয়াম ঘরে-বাইরে সব জায়গাতেই খুব ভালোভাবে মানিয়ে নিতে পারে।,সাধারণ অবস্থায় বাড়তে দিলে মরু গোলাপের গাছ কয়েক ফুট পর্যন্ত লম্বা হতে পারে। আবার ছেঁটে–কেটে অনেকে একে বনসাইয়ের মতো করেও বাড়তে দেন। এই অ্যাডেনিয়ামগাছের ধূসর স্ফীত গোড়া ও অসমভাবে প্রস্থ বিস্তার করা কাণ্ডের ওপরে এর ঝকঝকে মসৃণ সবুজ পাতার গুচ্ছ ভরে বৃত্তাকার সজ্জা এক অনন্য বৈপরীত্য আনে। আর তার ওপরে যখন থোকা বেঁধে রঙিন ফুলের মেলা বসে, তখন মনে হয় অ্যাডেনিয়াম বাগানিরা নিজেদের সার্থক ভাবেন। গোলাপি ছাড়াও অ্যাডেনিয়ামের ফুল কিন্তু উজ্জ্বল কমলা, লাল বা মিশ্রবর্ণেরও হতে পারে।,অ্যাডেনিয়ামগাছ বিভিন্ন প্রজাতির হতে পারে। এর মূল ১২টি ভাগের কথা জানা যায়। তবে নিঃসন্দেহে এর মধ্যে অ্যাডেনিয়াম ওবেসাম বা মরু গোলাপের জনপ্রিয়তাই সবচেয়ে বেশি। এ ছাড়া অপেক্ষাকৃত আরও রসাল ও স্ফীতকায় এবং শাখাযুক্ত অ্যাডেনিয়াম অ্যারাবিকামও কিন্তু ঘরের বাইরে লাগানোর জন্য আজকাল অনেক শৌখিন বাগানিদের পছন্দের তালিকায় উঠে আসছে। এরপরই নাম নিতে হয় একেবারেই আলাদা রকমের অ্যাডেনিয়ামগাছ, অ্যাডেনিয়াম মাল্টিফ্লোরামের কথা। নাম শুনেই বোঝা যাচ্ছে, এতে ফুলের আধিক্য অন্য জাতের তুলনায় বেশি। আবার সারা বছর বিরান থাকার পর শীতকালেই এই গাছে ঝাঁকে ঝাঁকে গোলাপি ফুল আসে। এর পাপড়ির ধার বরাবর ও মাঝে থাকে লালচে আভা।,অ্যাডেনিয়ামের একটি অন্য রকম আবেদন আছে সারা বিশ্বের বাগানবিলাসী মানুষের কাছে। যাঁরা অ্যাডেনিয়াম ভালোবাসেন, এ গাছ তাঁদের নিজের শক্তিতে ভেতর থেকে বিকশিত হওয়ার উদ্দীপনা জাগায়। ধূসর কাণ্ডের ওপরে সজীব পাতার ঝোপমতো সবুজ আর বর্ণিল ফুলের থোকা জীবনের জয়গান গায়। আবার অ্যাডেনিয়ামপ্রেমীরা এর ঘাতসহতা, দীর্ঘ প্রতিকূলতাকে সহ্য করে আবারও ফুলে ফুলে ভরে ওঠা এসব থেকেই মানসিক শক্তি ও প্রশান্তি পেয়ে থাকেন।,আমাদের দেশে এখন বিশ্বের বহু দেশের মতো অ্যাডেনিয়াম অত্যন্ত প্রিয় হাউসপ্ল্যান্ট সবার কাছে। সামাজিক যোগাযোগমাধ্যমে ইদানীং অ্যাডেনিয়াম বাগানি ও অ্যাডেনিয়ামপ্রেমীদের অনেক হৃদ্যতাপূর্ণ কমিউনিটি গড়ে উঠেছে। অ্যাডেনিয়ামের যত্ন–আত্তি নিয়ে ভিডিও সাইটগুলোতে পাওয়া যায় অগুনতি শিক্ষামূলক ভিডিও।,এ গাছের কাণ্ডের ভেতরের রস থেকে অবশ্য একটু সাবধান থাকতে হবে। কারণ, এ মরু গোলাপের স্ফীত কাণ্ড বা কডেক্সে এর স্যাপ বা আঠালো রসে বিষাক্ততার প্রমাণ পাওয়া গেছে। তাই শিশু বা পোষা প্রাণীর নাগাল থেকে অ্যাডেনিয়ামগাছ দূরে রাখলেই ভালো। তবে স্নেক প্ল্যান্ট বা আরও অনেক পাতাবাহার গাছেই এমন বিষাক্ত পদার্থের উপস্থিতি থাকে এবং একেবারে একটি যথেষ্ট পরিমাণ সেবন করলেই কেবল এর বিষক্রিয়া সেভাবে ঘটতে পারে। মরু গোলাপের দেখভাল করা এখন বর্তমান যুগে এক অনন্য শখের কাজ বা হবি হিসেবে সবার কাছে খুব জনপ্রিয় হয়ে উঠছে। আমাদের দেশের নার্সারিগুলোও এ থেকে বেশ লাভের মুখ দেখছে।"
সাকিউলেন্টস: বাগানবিলাসে নতুন বিপ্লব,"এখনকার দিনে এমন কোনো বাগানবিলাসী মানুষ খুঁজে পাওয়া যাবে না, যিনি স্যাকিউলেন্টসের নাম শোনেনি। ইনডোর প্ল্যান্ট বা ঘরের ভেতরে ছোট পরিসরে যে গাছপালাগুলো রাখা যায়, তার মধ্যে এখন স্যাকিউলেন্টস উদ্ভিদগুলোই বেশি জনপ্রিয়। আন্তর্জাতিক পর্যায়ে সামাজিক যোগাযোগমাধ্যমগুলোয় এ-জাতীয় উদ্ভিদ প্রবল দাপটে দাপিয়ে বেড়াচ্ছে একুশ শতকের প্রথম থেকেই। মজার ব্যাপার হচ্ছে, শহরে ডিম ভাজাকে অমলেট বলার সেই কৌতুকের মতোই আমাদের চিরচেনা পাথরকুচি, ঘৃতকুমারী বা অ্যালোভেরা, কাঁটামুকুট এসবই কিন্তু বাগানের জগতে বর্তমানে এই অত্যন্ত ট্রেন্ডি, ফ্যাশনেবল স্যাকিউলেন্টসের মধ্যে পড়ে।,ইংরেজিতে সাকিউলেন্ট (succulent) শব্দটির অনেকগুলো অর্থের মধ্যে একটি হচ্ছে রসালো। এই নামের প্রতি সুবিচার করেই কিন্তু রসালো পাতা ও কাণ্ডযুক্ত গাছগুলোকে সাকিউলেন্ট নামে ডাকা হয়। এরা সাধারণত আকারে খুব বড় হয় না। সবুজের সঙ্গে সঙ্গে স্যাকিউলেন্টস উদ্ভিদগুলো হতে পারে বিচিত্র সব রঙের। একরঙা না হয়ে এই গাছগুলো বহু বর্ণের হয়ে থাকে প্রায় সময়েই। সব স্যাকিউলেন্টসে অবশ্য ফুল হয় না। পাতাবাহার ধরনের স্যাকিউলেন্টসগুলোও খুব জনপ্রিয়। এ ছাড়া অনেক স্যাকিউলেন্টস আবার ক্যাকটাস-গোত্রীয় হয়। এতে দেখা যায় মিহি রোমের মতো অথবা বড় বড় কাঁটা।,বহু যুগ ধরে এই রসালো পাতার উদ্ভিদ বিভিন্ন নামে ও রূপে একেক দেশের মাঠেঘাটে, বনেবাদাড়ে, মরুভূমিতে, এমনকি স্যাঁতসেঁতে দেয়ালের কোণে জন্মেছে। আমাদের বাগানে, ঘরের কোণে, ছাদে বা বারান্দার টবেও এরা জায়গা পেয়েছে বহুদিন হয়। কিন্তু এই শতকের প্রথম দিকে একেবারে জ্যামিতিক হারে বেড়ে গেছে এর জনপ্রিয়তা। আমেরিকা থেকে শুরু হওয়া এই স্যাকিউলেন্টস ট্রেন্ড এখন রাজত্ব করে চলেছে বিশ্বজুড়ে। সামাজিক যোগাযোগমাধ্যমেও উঠেছে স্যাকিউলেন্টস-ঝড়। ইনস্টাগ্রাম, পিন্টারেস্ট, ফেসবুক, কোথায় নেই স্যাকিউলেন্টসের জয়জয়কার! আজকাল তো ইকেবানার মতো স্যাকিউলেন্টসের অ্যারেঞ্জমেন্ট বা সাজসজ্জাও এক অনন্য শখের জায়গা হয়ে দাঁড়িয়েছে দুনিয়াজুড়ে। বহু ফেসবুক গ্রুপ আছে স্যাকিউলেন্টস শৌখিনতা নিয়ে। কেউ কেউ একে স্যাকিউলেন্ট পেট বা পোষা স্যাকিউলেন্টস বলেও অভিহিত করছেন।,স্যাকিউলেন্টস উদ্ভিদগুলো রসালো পাতাবিশিষ্ট বলে এরা অনেক দিন পানি দেওয়া, যত্নআত্তি ছাড়াই বহাল তবিয়তে বেঁচে থাকতে পারে। খুবই ঘাতসহ এই গাছগুলোর যেন কই মাছের প্রাণ! সেই সঙ্গে পাতা বা গোড়া থেকেই আবারও জন্মায় অনেক চারাগাছ। এ ছাড়া চটজলদি বাসাবাড়ি বদলের সময় এদের অনায়াসেই সঙ্গী করে নিয়ে যাওয়া যায় সহজে বহন করা যায় বলে। আকারে ছোট এই গাছগুলো রাখতে বেশি জায়গা লাগে না। ডেস্কের কোনায়, দেয়ালে একেবারে বেডসাইড টেবিলেও রাখা যায় এগুলো। পানি-কাদা ছড়িয়ে জায়গা ময়লাও হয় না। আর সেই সঙ্গে অত্যন্ত ট্রেন্ডি, ফ্যাশনেবল বাগানবিলাসের ব্যাপারটা তো আছেই। অনেক মনোবিজ্ঞানী এ রকমটাও বলেন যে স্যাকিউলেন্টস শ্রেণিভুক্ত উদ্ভিদগুলো আমাদের সঙ্গী হয়ে এই চরম যান্ত্রিক জীবনের একাকিত্ব দূর করতে ভালো ভূমিকা রাখে।,পৃথিবীব্যাপী শখের বাগানিরা ২০ হাজারেরও বেশি স্যাকিউলেন্টস উদ্ভিদের মধ্য থেকে রূপসী আর টেকসই বিভিন্ন গাছকে নিয়ে এসেছেন শৌখিন বাগানে। নানা জাতের স্যাকিউলেন্টস শোভা পাচ্ছে অফিস ডেকোরেশনে, ঘরের কোণে, বসার ঘরের টেবিলে, ঝুলবারান্দায় অথবা শোয়ার ঘরের বেডসাইড টেবিলেও। ,এই ইনডোর স্যাকিউলেন্টসগুলোর মধ্যে খুব জনপ্রিয় হচ্ছে রোজেয়াম (Roseum) আর বারোস টেইল (burro's Tail)। আমাদের পরিচিত পাথরকুচিও কিন্তু এদিক থেকে খুবই এগিয়ে। সারা বিশ্বে প্রায় প্রতিটি দেশেই এর আগুনরঙা বা সোনালি হলুদ ফুলের জন্য এই গাছগুলো খুব প্রিয় হাউস প্ল্যান্ট হিসেবে। আমাদের দেশের আরেক জনপ্রিয় গাছ ঘৃতকুমারী বা অ্যালোভেরা ওষধি গাছ হিসেবে যেমন ঘরে ঘরে আমরা লাগাই, স্যাকিউলেন্টস হিসেবেও কিন্তু এর কদর রয়েছে পৃথিবীজুড়ে।,একটি বিশেষ ধরনের ইনডোর স্যাকিউলেন্টস আজকাল সবার নজর কাড়ছে, যার নাম হলো পান্ডা প্ল্যান্ট। আকারে খুবই ছোট আর কোমল রোমে ঢাকা এর পাতাগুলোর কিনারে আছে কালো কালো ফোঁটা। তাই হয়তো নাদুসনুদুস এই গাছ পান্ডার কথা মনে করিয়ে দেয়। ক্যাকটাস–জাতীয় স্যাকিউলেন্টসের মধ্যে ঘরে রাখতে সুবিধা হয় পিন কুশন ক্যাকটাসগুলো। উপযুক্ত পরিবেশে এই অনূর্ধ্ব ছয় ইঞ্চির ক্যাকটাসগুলোয় হয় বর্ণিল সব ফুল। স্নেক প্ল্যান্ট, জেব্রা প্ল্যান্ট—এসব স্যাকিউলেন্টস উদ্ভিদ বহু বছর ধরেই আমাদের দেশে ঘরে রাখা পাতাবাহারগাছ হিসেবে সমাদৃত। এ ছাড়া আমাদের চিরচেনা কাঁটামুকুট গাছ কিন্তু রাশভারী ক্রাউন অব থ্রোনস নামে শোভা পাচ্ছে সারা দুনিয়ার স্যাকিউলেন্টসপ্রেমীদের ঘরে।,এবার আসা যাক ঘরের দুয়ারে, উঠানে, ড্রাইভওয়েতে আর অবশ্যই বাগানে লাগানোর উপযোগী আউটডোর স্যাকিউলেন্টসের গল্পে। এই ধরনের গাছের মধ্যে নিঃসন্দেহে জনপ্রিয়তায় বিশ্ব চ্যাম্পিয়ন হেনস অ্যান্ড চিকস (Hens and Chicks)। এই নামকরণের পেছনে কী কারণ আছে, তা একেবারেই অজানা। ফুলের পাপড়ির আকারে সাজানো এর রসালো পাতার সারিগুলো দেখলে একবারের জন্যও মুরগির কথা মনে পড়ে না। এই গাছে টুকটুকে লাল ফুল হয় আর আপাতদৃষ্টিতে মরে গিয়েও আবার পরে বেঁচে ওঠে।,এ পরই বলতে হয় সেডাম ( Sedum) জাতীয় স্যাকিউলেন্টসের কথা। এগুলোর সবচেয়ে বৈশিষ্ট্যপূর্ণ ব্যাপার হচ্ছে, এরা সবুজ থেকে শুরু করে গোলাপি, নীল, ধূসর ইত্যাদি রঙের হতে পারে। হতে পারে সটান তিন ফুট লম্বা বা একেবারেই লতানো। ক্যাকটাস–জাতীয় স্যাকিউলেন্টসের মধ্যে বল ক্যাকটাসগুলো ঘরের বাইরে বেশ ভালো হয়। এই উদ্ভিদগুলো বাগানসজ্জায় মরুময় আবহ তৈরি করে বলে শখের বাগানিরা একে বড়ই ভালোবেসে বাগানে লাগিয়ে থাকেন। বিভিন্ন আকৃতি ও বর্ণবৈচিত্র্যময় বল ক্যাকটাসে গুচ্ছ ধরে বাহারি সব হলদে সোনালি ফুলও ফোটে। এ ছাড়া উদ্যানে রোপণ করা যায়—এমন স্যাকিউলেন্ট গাছের মধ্যে আরও আছে স্টোনক্রপ, আগাভে, প্লাশ প্ল্যান্ট ইত্যাদি।,স্যাকিউলেন্টসের বিশ্বব্যাপী জয়জয়কারের মিছিলে আমাদের দেশের বাগানিরাও কিন্তু পিছিয়ে নেই। এখন বাংলাদেশের সব নার্সারি, অনলাইন গার্ডেনিং স্টোর, এমনকি বড় বড় সুপার মার্কেটেও স্যাকিউলেন্টস গাছ, গাছ রাখার পাত্র, প্রয়োজনীয় মাটি, নুড়িপাথর ইত্যাদি পাওয়া যায় অনায়াসেই। করোনার লকডাউনের বদৌলতে ঘরে বসে সজীব–সুন্দর একটা সময় কাটাতে অনেকেই স্যাকিউলেন্টসের দেখভাল করাকে বেছে নিয়েছিলেন। পারিবারিক আবহে সময় কাটানোর ক্ষেত্রেও শিশুদের মোবাইল ফোন আর টিভি থেকে সরিয়ে মা–বাবাসহ সবাই স্যাকিউলেন্টস নিয়ে নাড়াচাড়া করতে পারেন ছুটির দিনে।,নাগরিক জীবনে, ফ্ল্যাটবাড়ির বদ্ধ গণ্ডিতে যেন এক টুকরো প্রকৃতি তুলে নিয়ে আসতে পারে স্যাকিউলেন্ট গাছ আমাদের জীবনে।"
বাসা বদলানোর ঝামেলা কমাবে যেসব আসবাব,"ঢাকাসহ বিভিন্ন শহরের বেশির ভাগ মানুষ ভাড়া বাসায় থাকেন। সে জন্য তাঁদের বাসা বদলের ঝামেলা পোহাতে হয়। বাসা বদলের ঝক্কিঝামেলায় বেশি ক্ষতি হয় আসবাবের। অভিজ্ঞ মানুষমাত্রই জানেন, একবার বাসা বদলের ফলে আসবাবের আয়ু কমে যায়। বাসা থেকে আসবাব নামানো, সেগুলোকে ভ্যান বা ট্রাকে তোলা, আবার নতুন বাসার সামনে নামানো, বাসায় তোলা—সব মিলিয়ে আসবাবের আয়ুর সত্যি কিছু বাকি থাকে না। আবার সেগুলো যদি হয় বিভিন্ন ধরনের বোর্ডে তৈরি, তাহলে তো কথাই নেই।,নতুন কোনো বিষয় নয় নক ডাউন। তবে হালে বেশ জনপ্রিয়তা পেয়েছে এটি। এ পদ্ধতিতে তৈরি করা আসবাবপত্র সহজে এবং কোনো ক্ষতি না করে স্থানান্তর করা যায়। নক ডাউন ধারণার আসবাবপত্রের মধ্যে আমাদের কাছে বেশি পরিচিত হলো খাট। বহু আগে থেকেই খাটের প্রতিটি অংশ খুলে স্থানান্তর করা হয়। এগুলোকে রেডি টু অ্যাসেম্বল ফার্নিচারও বলা হয়।,এখন বাজারে পাওয়া যাচ্ছে নক ডাউন বা রেডি টু অ্যাসেম্বল বিভিন্ন আসবাব। সবকিছু প্যাকেট করাই থাকে। প্রয়োজনীয় আসবাব কিনে এনে বাসায় অ্যাসেম্বল করে নিলেই ব্যবহার করা যায়। আবার প্রয়োজনের সময় খুলে প্যাকেট করে সহজে স্থানান্তরও করা যায়। এগুলোর মূল বৈশিষ্ট্য হলো পেরেকের বদলে এগুলোতে স্ক্রু লাগানো থাকে বলে খুব সহজে প্রয়োজনমতো প্রতিটি অংশ খুলে ফেলা ও লাগানো যায়। প্রতিটি অংশ খুলে ফেলার কারণে কোনো ধরনের ক্ষতি ছাড়া এগুলো পরিবহন করা যায় অনেক সহজে। একবার শিখে নিলে পরিবারের লোকজনই সহজে আবার সেগুলোকে দাঁড় করিয়ে নিতে পারেন ব্যবহারের জন্য।,আপনি একবার ভাবুন তো, আপনার বাসার প্রায় প্রতিটি আসবাবের প্রতিটি অংশ খুলে, প্যাক করে নতুন বাসায় উঠে আবার সেগুলো আগের মতো করে বসিয়ে দিলেন নির্দিষ্ট জায়গা! আনা–নেওয়ার সময় সিঁড়িতে বা অন্য কোথাও একবারও ঘষা খেল না। কোথাও কোনো দাগ পর্যন্ত পড়ল না। তার ওপর পরিবহন খরচও কমে গেল অর্ধেক। প্রতিটি অংশ খুলে নেওয়ার জন্য ট্রাকে জায়গা পেলেন বেশি। এক ট্রিপেই হয়তো পুরো বাসার আসবাব নেওয়া গেল। ফলে ট্রাকের পেছনে দুই ট্রিপের খরচ নেমে এল এক ট্রিপে। টু ইন ওয়ান—আসবাবও ভালো থাকল, খরচও কমল। দুর্দান্ত ব্যাপার না?,আসবাব বিক্রির যেকোনো বড় শোরুমে সহজেই পাওয়া যায় নক ডাউন আসবাব। অথবা পাড়া-মহল্লার কাঠের দোকানে বলে একেবারে নিজস্ব নকশার নক ডাউন আসবাব বানিয়ে নেওয়াও যায়। খাট, চেয়ার, টেবিল, সোফা, ডিভান, আলমারিসহ বাসায় ব্যবহার করা যায় যত রকমের আসবাব, তার প্রায় সবই এখন নক ডাউন পদ্ধতিতে বানিয়ে নেওয়া যায়।,নক ডাউন আসবাবের জন্য সেরা ব্র্যান্ডের আসবাব বেছে নেওয়া ভালো। তাতে ফিনিশিং এবং অতিরিক্ত যন্ত্রপাতির মান বজায় থাকবে ভবিষ্যতের জন্য। যদি দোকান থেকে বানিয়ে নিতে চান, তাহলে দক্ষ কারিগর দিয়ে বানিয়ে নিতে হবে। কারণ, এর স্ক্রু বসানোর ফুটো, কাঠের পরিমাপ এবং ফিনিশিং হতে হবে একেবারে সঠিক মাপের। তবে এ বিষয়ে বিশেষজ্ঞরা জানান, এসব আসবাবও যত কম খোলা যায়, ততই ভালো।,সামনের দিনগুলোয় আমাদের বাসাবাড়ি সম্ভবত বাক্সের হাতে চলে যাবে। আর কিছু বাক্স পুরোনো বাসা থেকে নতুন বাসায় নিয়ে গেলেই হয়ে যাবে বাসা বদল। এর আলামত দেখা যাচ্ছে এখনই। আমাদের খাটগুলো বক্স খাট হয়ে গেছে বহু আগেই। ছোট ছোট আসবাব ইতিমধ্যে বাক্সের আকার নিয়েছে, যেগুলো একাধিক উদ্দেশ্যে ব্যবহার করা হচ্ছে। ইদানীং দেখা যাচ্ছে, একই মাপের একাধিক বাক্স একটার ওপর অন্যটি রেখে একটি বিশেষ আসবাবের আকার দেওয়া হচ্ছে। ,যেমন সমান আকারের একাধিক বাক্স একটার ওপর একটা সাজিয়ে বেড সাইড ড্রয়ার বানানো হচ্ছে, একই আকারের একাধিক বাক্স দিয়ে একইভাবে বানানো হচ্ছে বই রাখার তাক। লম্বা একাধিক বাক্সের ওপর ম্যাট্রেস বিছিয়ে করা হচ্ছে বসার ব্যবস্থা। শোকেস হয়ে গেছে দুই অংশের। নিচের বাক্সের ওপর শোকেসের ওপরের অংশ বসিয়ে দিলেই হয়ে যাচ্ছে একটি পরিপূর্ণ শোকেস। ওয়ার্ডরোবও বানানো হচ্ছে ওপরে নিচে বাক্স রেখে কিংবা পাশাপাশি একই মাপের একাধিক বাক্স রেখে।,আসবাবে বাক্সের এই ব্যবহার করা হচ্ছে মূলত ছোট বাসার অল্প জায়গা আরও ভালোভাবে ব্যবহার এবং সহজে পরিবহনের সুবিধার কথা মাথায় রেখে। বাসা বদলের সময় এই ছোট বাক্সগুলোকে সহজে স্থানান্তর করা যায় এর ভেতরের জিনিসপত্রসহ বা ছাড়া। অর্থাৎ এখন কিছু বাক্স বদল করলেই বাসা বদল হয়ে যাবে! বাসা বদলের সময় আসবাবের আকার ছোট হওয়ার কারণে ওঠানো বা নামানোর ক্ষেত্রে সেগুলোর ক্ষতি হয় না। দ্রুত এবং অল্প খরচে সেগুলোকে স্থানান্তর করা যায়।,শোরুমে খোঁজ করলে বাক্স দিয়ে বানানো অনেক আসবাব পেয়ে যাবেন পছন্দমতো। সেটা করতে না চাইলে নিজের এলাকার কাঠের দোকানে আপনার পরিকল্পনা শেয়ার করুন। তারা আপনাকে বানিয়ে দেবে আপনার পছন্দমতো বিভিন্ন আকৃতির বাক্স। আপনি সেগুলো আপনার মতো করে ব্যবহার করবেন। কাঠের দাম, বাক্সের সংখ্যা এবং বার্নিশের ওপর নির্ভর করবে আপনার বাক্সের দাম।,একুশ শতকের আধুনিকতা মানে শুধু পোশাক আর অনুষঙ্গের জাঁকজমকই নয়। নিজে কী চান, কীভাবে চান, সেটা বোঝা এ সময়ের কুল ট্রেন্ড। আপনি শুধু নিজের মতো করে পরিকল্পনা করবেন, সেটা বাস্তবায়ন করার লোকের অভাব হবে না। নক ডাউন আসবাব কিংবা বাক্সের ট্রেন্ড চলছে এখন। এবার আপনি ভেবে নিন কী করে এগুলোকে আপনার উপযোগী করে ব্যবহার করবেন।"
নিচু আসবাবে ঘর দেখায় বড়,"নিচু আসবাব ব্যবহারে ছোট ঘরকেও বড় দেখানো সম্ভব,অন্দরসাজে জমকালো, ভারী নয়, বরং হালকা ছিমছাম আসবাবের ব্যবহার জনপ্রিয় হচ্ছে এখন। শুধু নকশাই নয়, এই পরিবর্তন আসছে আসবাবের উচ্চতাতেও। অনেকেই এখন ঘর সাজাতে বেছে নিচ্ছেন লো হাইট বা নিচু আসবাব।,এই ধরনের আসবাবের সবচেয়ে বড় সুবিধা হলো, ঘরকে বড় আর খোলামেলা দেখাতে সাহায্য করে। অন্দরসজ্জাবিদ সাবিহা কুমু বললেন, এতে ঘরে আসে বেশ খোলামেলা আবহ। আজকাল অনেক আসবাব প্রস্তুতকারক প্রতিষ্ঠান বানাচ্ছে এমন নিচু আসবাব। আবার অনেকেই ফরমাশ দিয়ে বানাচ্ছেন এ ধরনের আসবাব। তবে যেভাবেই বানান না কেন, আসবাবের গায়ে কোনো নকশা না থাকাই ভালো।,এখন আসবাবে চলছে নানা রঙের ব্যবহার।লোহাইট বা নিচু আসবাবেও থাকতে পারে এমন রঙের ব্যবহার।তবে তা যেন আসবাব ও দেয়ালের রঙর সঙ্গে সামঞ্জস্য পূর্ণ হয়, সেদিকেও রাখতে হবে বিশেষ খেয়াল।বিশেষজ্ঞদের মতামত হলো, এই যে নিচু আসবাব, লেকার পলিশ হলেই তা বেশি ভালো দেখায়।,সাধারণত বসার ঘরে নিচু আসবাব ব্যবহার করতে বেশি দেখা যায়। অনেকেই আবার শোবার ঘরেও লো হাইট খাট ব্যবহার করে থাকেন। আজকাল অনেক আসবাব প্রতিষ্ঠানই আনছে কম উচ্চতার খাবার টেবিল। তবে অন্দর সজ্জাবিদদের পরামর্শ হলো, বাসার সব ঘরে একসঙ্গে নিচু আসবাবের ব্যবস্থা না রাখাই ভালো। এর পরিবর্তে যেকোনো একটি ঘর বেছে নেওয়া যেতে পারে।,যদিও বলা হচ্ছে নিচু আসবাব, সেগুলোরও আবার বিভিন্ন আকৃতির থাকে। যেমন কখনো মেঝের সঙ্গে লাগোয়া থাকে, আবার কখনো এর উচ্চতা মেঝে থেকে কিছুটা উঁচুতে হয়। আসবাবের উচ্চতা কেমন হবে, তা নির্ভর করবে আপনার বাসার আয়তনের ওপর। যদি ঘরগুলো একটু বড় হয়ে থাকে, তবে একটু উঁচু আসবাব বেছে নেওয়া ভালো। আবার ঘর যদি ছোট হয়, তবে মেঝে লাগোয়া আসবাবই ভালো দেখাবে।,লো হাইট আসবাব ব্যবহারের সময় ঘরের আলোকসজ্জার দিকে বিশেষ খেয়াল রাখতে হবে। সাধারণত ল্যাম্পশেডের ব্যবহার এই ধরনের অন্দরসজ্জার সঙ্গে বেশি মানায়। এখানেও সেই একই কথা। মেঝে লাগোয়া আসবাবের সঙ্গে ফ্লোর ল্যাম্পশেডই ভালো দেখাবে। আবার আসবাব একটু উঁচু হলে টেবিলের ওপরে আলোকসজ্জার আয়োজন করতে পারেন। এই ধরনের অন্দরসজ্জায় গাছ খুব মানানসই। রাখতে পারেন বই রাখার ছোট ছোট তাকও। ঘরে নিচু আসবাব ব্যবহার করতে চাইলে ঘরে খুব বেশি আসবাবের আয়োজন না রাখাই ভালো।"
ছোট ফ্ল্যাটে বড় জায়গা,"বহুকাল ধরেই নিউইয়র্ক, টোকিও, সাংহাই আর হংকংয়ের মতো লোকে লোকারণ্য মেগাসিটিতে ক্ষুদ্রাতিক্ষুদ্র ফ্ল্যাটে কীভাবে জায়গা বাঁচিয়ে একটু আরাম করে থাকা যায়, তা নিয়ে বিস্তর গবেষণা চলছে। দেদারসে লেখালেখি হচ্ছে জায়গা বাঁচিয়ে অ্যাপার্টমেন্ট বা ফ্ল্যাটে থাকা মানুষগুলোকে একটুখানি খোলামেলা ভাব আর প্রশস্ততার অনুভব দিতে। আমাদের এই ঘনবসতিপূর্ণ ঢাকা নগরীর বাসিন্দাদের কাছেও কিন্তু এখন বিষয়টি দিন দিন গুরুত্বপূর্ণ হয়ে উঠছে। ,এই শহরের বেশির ভাগ মধ্যবিত্ত ও নিম্নমধ্যবিত্ত শ্রেণির মানুষ বাস করছে ছোট ছোট ফ্ল্যাটে। ঘিঞ্জি গলিতে সামান্য একচিলতে আকাশ দেখা যায়, এমন ১০০০–১২০০ স্কয়ার ফুটের অ্যাপার্টমেন্টগুলোও ভাড়া হচ্ছে চড়া মূল্যে। আবার করোনার দাপটে অর্থনৈতিক মন্দার কবলে পড়ে অনেক পরিবারকে বড় বাসা ছেড়ে ছোট ফ্ল্যাটবাড়িতে উঠতে হচ্ছে আজকাল। এমন একসময়ের দ্বারপ্রান্তে দাঁড়িয়ে, ইন্টেরিয়র ডেকোরেশনের নানা অভিনব কারসাজিতে এই ছোট বাসাগুলোকে যতটা সম্ভব জায়গা বাঁচিয়ে, স্বস্তিকর ও সুন্দরভাবে সাজানো এখন এক বড় চ্যালেঞ্জ হয়ে দাঁড়িয়েছে। সেই সব কারসাজিরই একঝলক এখানে দেখে নেওয়া যাক।,আজকের দিনে নাগরিক জীবনে কনভার্টেবল ফার্নিচারের ধারণা সবার মন জয় করে নিয়েছে অত্যন্ত সময়োপযোগী বলে। একের ভেতর দুই মূলমন্ত্রে তৈরি এই আসবাবগুলো অনায়াসে দু–একটি কবজা খুলে-লাগিয়ে অথবা ঠেলে-ধাক্কা দিয়ে এক রূপ থেকে আরেক রূপে নিয়ে যাওয়া যায়। এ–জাতীয় আসবাবের মধ্যে সবচেয়ে জনপ্রিয় হচ্ছে সোফা কাম বেড। ,অতিথির থাকার ব্যবস্থা করতে, এই করোনার সময়ে কারও কোয়ারান্টিনে থাকতে হলে অথবা বাড়িতে এমনিতেই সদস্যসংখ্যা বেশি হলেও সোফা কাম বেড অত্যন্ত কাজের জিনিস হয়ে উঠতে পারে। সহজেই একটু টান দিলে বা ঠেলে নিলেই রূপ পরিবর্তন করা যায় বলে এগুলোতে ঝক্কিও কম খুবই। এ রকম আরও আসবাবের মধ্যে আছে ড্রেসার কাম বুক কেস, যেখানে কাপড় রাখার ড্রয়ারগুলোর ওপরের জায়গাটিতে সংযুক্ত থাকে বইয়ের তাক।,আজকাল আলাদা স্টোররুম রাখা ছোট ফ্ল্যাটগুলোতে খুবই কঠিন হয়ে পড়েছে। আবার সংসারে জিনিসপত্রও তো কম থাকে না। তাই সারা বিশ্বেই ইন্টেরিয়র ডিজাইনাররা বিস্তর মাথা ঘামান ফ্ল্যাটে অভিনব সব স্টোরেজ স্পেস খুঁজে বের করতে। আজকাল বাথরুমের ফলস সিলিংয়ে দরজাসহ গুদামঘর দেখা যায় সব বাসাতেই। একটি ভাঁজ করা মই রাখতে হয় ঘরে তার জন্য, এই যা। এ ছাড়া খাট বা সোফার বেইসটি বাক্সের তরিকায় বানিয়ে তাতে দেরাজ যোগ করলেই কোনো আলাদা জায়গা দখল না করে প্রয়োজনীয় লেপ-কম্বল, কাপড়চোপড়, বইপত্রসহ সবকিছুই রাখা যায় গুছিয়ে। ঠিক একইভাবে, মোড়া, টুল, কফিটেবিল ইত্যাদিও বাক্সের আদলে বানিয়ে অনেক কিছু রাখতে পারা যায়।,দেয়াল জোড়া ঝোলানো শেলফ, বইয়ের তাক, কিচেন বা বাথরুম ক্যাবিনেট—এ সবকিছুই অনেক জায়গা বাঁচিয়ে দেয় ছোট ফ্ল্যাটবাড়িতে। হুকে ঝুলিয়ে ব্যাগ, স্যুটসহ যেকোনো ঢেকে রাখা কাপড়চোপড়, রান্নাঘরের চামচ-হাতা-তৈজসপত্র এসব হাতের কাছে সুন্দরভাবে সাজাতে পারলে খুবই সুবিধাজনকভাবে অনেক জায়গা বাঁচানোর উপায় পাওয়া যায়। ,এ ছাড়া টিভি, আয়না, প্রসাধনী রাখার জায়গা ইত্যাদি দেয়ালেই রাখার ব্যবস্থা করা যায় খুব সহজে। হাউস প্ল্যান্ট, টেবিল ল্যাম্প, টেলিফোন থেকে শুরু করে পারলে সবকিছু রাখার জন্য ওয়াল মাউন্টিংয়ের ধারণা এখন খুবই জনপ্রিয়।,হংকং বা সাংহাই শহরে অর্ধেক আসবাবই ভাঁজ করে রাখা যায় প্রায়। ফোল্ডিং টেবিল, চেয়ার আমাদের দেশেও বাসার জায়গা বাঁচাতে খুবই কার্যকর বলে প্রচলিত আছে বহুলভাবে। আজকাল তো ভাঁজ করে ছোট করে রাখা যায়, এমন খাবার টেবিল প্রায়ই ব্যবহার করছি আমরা। এগুলোকে বলা হয় কলাপসিবল টেবিল, যাতে দুজনের বসার ব্যবস্থা থাকলেও প্রয়োজনে বাড়তি অংশের ভাঁজ খুলে হুক-কবজা লাগিয়ে বড় আকৃতি দেওয়া যায়। এ ছাড়া ভাঁজ করে দেয়ালে আটকে রাখা যায়, এমন পড়ার টেবিল বা ইস্ত্রি করার টেবিলের উল্টো পাশে আয়না লাগানোর বুদ্ধিটাও অসাধারণ।,ফ্ল্যাটবাড়িতে ফ্লোর স্পেস বাড়ানো অসম্ভব। কিন্তু ঘরের উচ্চতা বরাবর উল্লম্ব জায়গাগুলো বুদ্ধি করে ব্যবহার করতে পারলে ছোট ফ্ল্যাটই বড় মনে হবে। দুই সন্তানের শোয়ার ঘরে পাশাপাশি দুটি খাট না দিয়ে দোতলা বাংক বেড ব্যবহার করা যায় অনায়াসেই। আবার উঁচুতে দোতলা খাট রেখে নিচে হতে পারে ডেস্ক বসিয়ে পড়ার ব্যবস্থা। দেয়ালজুড়ে সুউচ্চ আলমারি, ঘরের অব্যবহৃত কোনা বরাবর উঁচু কিন্তু চিকন শেলফ, পড়ার টেবিলের উপরে লম্বাভাবে বসানো বইয়ের তাক, এগুলোই আমূল বদলে দিতে পারে ছোট ফ্ল্যাটের গাদাগাদি ভাব।,এই মৌলিক কিছু ধারণার আলোকে নিজেদের ছোট ফ্ল্যাটবাড়িটিতে অবশ্যই খোলামেলা আবহ আনা যায় একটু সৃজনশীল আর বুদ্ধিমান হলেই। আর তার সঙ্গে দেয়ালে আয়নার ব্যবহার, হালকা পেইন্ট লাগানো, হালকা রঙের পর্দা ব্যবহার ইত্যাদি কিছু ব্যাপার খেয়াল রাখলে ছোট ফ্ল্যাটেই বড় জায়গা নিয়ে হাত–পা ছড়িয়ে থাকা সম্ভব পরিবারের সবাই মিলে।"
জেনে নিন শান্তিতে থাকুন,"টুকটাক কিছু পদ্ধতি জানা থাকলে জীবন সহজ হয়ে যায়। এই ব্যাপক ব্যস্ত জীবনে এসব টিপস আপনাকে কিছুটা হলেও শান্তি দেবে। চলুন জেনে নেওয়া যাক কিছু দরকারি কিন্তু সহজ টিপস।,১. কোনো কারণে ঘর বন্ধ থাকতেই পারে বেশ কিছুদিন। আর ঘর বন্ধ থাকলে একধরনের ভ্যাপসা গন্ধ হয়। সে গন্ধে দম বন্ধ হয়ে আসে। এ দমবন্ধ অবস্থা থেকে মুক্তি পেতে দু-তিনটি দেশলাইয়ের কাঠি জ্বালিয়ে দিন। অথবা ঘরের বিভিন্ন জায়গায় কয়েকটি মোমবাতি জ্বালিয়ে দিন। অল্প সময়েই ঘর থেকে গন্ধ চলে যাবে।,২. কাঠের আসবাবের রং ফ্যাকাশে হয়ে গেছে? কোনো চিন্তা নেই। বাড়িতে চা–পাতা আছে নিশ্চয়ই। চা-পাতা পানিতে ফুটিয়ে ঠান্ডা করে নিন। সে ঠান্ডা পানি দিয়ে কাঠের আসবাবে পলিশ করুন। আবার ঝকঝকে হয়ে উঠবে।,৩. টেবিল, ক্যাবিনেট বা এ রকম যেসব আসবাবের ড্রয়ার আছে, সেগুলোর ড্রয়ার আটকে যাওয়ার ঘটনা ঘটে হরহামেশাই। চিন্তা করবেন না। ড্রয়ারের ধারগুলোতে মোম ঘষে রাখুন মাঝেমধ্যে। দেখবেন সহজে আর আটকাচ্ছে না আপনার ড্রয়ার।,৪. ফ্রিজের গায়ে দাগ পড়ে যায় বিভিন্ন কারণে। কোনো চিন্তা করবেন না। সে দাগ তোলার দাওয়াই আপনার ঘরেই আছে। এক টুকরা স্পঞ্জে টুথপেস্ট লাগিয়ে নিন। তারপর দাগে ঘষুন। দাগ উঠে যাবে।,৫. জানালার কাচে দাগ দেখে মন খারাপ হতেই পারে। তবে দাগ তোলার টিপস জানা থাকলে মন খারাপ হবে না। এক কাজ করুন, ফ্লানেল কাপড়ের টুকরা গ্লিসারিনে ভিজিয়ে দাগ ধরা জানালার কাচে ঘষুন। তারপর দেখুন ম্যাজিক। শুধু কাচ কেন? একই পদ্ধতি কাঠ বা স্টিলের টেবিলের ওপরও প্রয়োগ করে দেখুন। দাগের বংশ হয়ে যাবে ধ্বংস।,৬. ঘরের বিভিন্ন জায়গার কাচগুলো একটু ঘোলাটে লাগছে, তা–ই তো? মিহি চকগুঁড়ার সঙ্গে পানি আর স্পিরিট অথবা কেরোসিন মিশিয়ে নিয়ে কিছুক্ষণ কাচের ওপর মাখিয়ে রাখুন। শুকিয়ে গেলে খবরের কাগজ দিয়ে মুছে নিন। দেখবেন ঘোলা কাচ আবার যৌবন ফিরে পেয়েছে।,৭. বাথরুমের টাইলস ময়লা হয়ে যাওয়াটা খুব সাধারণ বিষয়। ঘরে ডিটারজেন্ট থাকতে চিন্তা কী! শুধু কষ্ট করে ডিটারজেন্টের সঙ্গে একটি লেবুর রস আর এক চামচ ফিনাইল মিশিয়ে নিন। তারপর বাথরুমের টাইলস ঘষুন। মন ভালো হয়ে যাওয়ার মতো পরিষ্কার হবে।,৮. থালাবাসনে যদি কোম্পানির স্টিকার থাকে তাহলে তো আর খাওয়া যায় না। তাই সেটাকে তুলে ফেলতে হয়। স্টিলের বাসন থেকে যদি স্টিকার তুলতে চান, তাহলে বাসনের স্টিকার লাগানো অংশের উল্টো পিঠ আগুনে হালকা তাতিয়ে নিন। তারপর দেখুন কত সহজে স্টিকার উঠে যায়।,৯. নতুন কেনা জিনিসের ওপর নানা ধরনের লেবেল লাগানো থাকে। সেসব লেবেল তুলতে অযথাই খোঁচাখুঁচি করবেন না। সহজ সমাধান হলো লেবেলের ওপর এক টুকরা স্কচটেপ লাগিয়ে তার অন্য প্রান্ত ধরে আস্তে করে টান দিন। লেবেল উঠে যাবে।,১০. কত কারণেই না দেয়ালে পেরেক মারতে হয়। আর পেরেক মারতে গিয়ে উঠে যায় দেওয়ালের প্লাস্টার। যদি দেয়ালে পেরেক মারতেই হয়, তাহলে পেরেকগুলো ফুটন্ত গরম পানিতে ডুবিয়ে নিন। অথবা যেখানে পেরেক মারবেন সে জায়গা টেপ দিয়ে ঢেকে দিয়ে আরামসে দেয়ালে পেরেক মারুন। প্লাস্টার খসবে না।,১১. ঘরে মরিচা ধরার মতো কত কিছুই না থাকে। এই ধরুন প্লায়ার্স, কাটারি, স্ক্রু ড্রাইভার—এ রকম কত কী। এগুলোকে একটি বাক্সে রেখে দিন। তারপর বাক্সটিতে ভালো করে মুখ বন্ধ করা একটি ছোট্ট শিশিতে কর্পূর ভরে রেখে দিন। যন্ত্রপাতিতে মরচে পড়বে না।,১২. ডিপ ফ্রিজ খালি করে ডি–ফ্রস্ট করে তা রেখে নিশ্চিন্তে গেছেন সপ্তাহখানেকের জন্য ঘুরতে। ফিরে দেখলেন আপনার ডিপ ফ্রিজে দুর্গন্ধ হয়ে গেছে। মেজাজ খারাপ না করে বেড়াতে যাওয়ার আগে ফ্রিজে পাতিলেবু রেখে দিন। ফিরে এসে আর দুর্গন্ধ শুঁকতে হবে না।,১৩. ফ্রিজের বাজে গন্ধ দূর করার আরেকটি টিপস দেওয়া যাক। ছোট প্লেট বা বাটিতে কিছু শর্ষেগুঁড়া পানি দিয়ে ভিজিয়ে সারা রাত ফ্রিজে রাখুন। ফ্রিজের দরজা খোলা রাখুন সারা রাত। পরদিন আর দুর্গন্ধ পাবেন না। অথবা বিন থেকে তৈরি করা কফির গুঁড়ো রেখে দিন বন্ধ ফ্রিজে। দুর্গন্ধ থাকবে না।,১৪. প্রতিটি শহরেই এখন আছে সাইক্লিং ক্লাব। আপনিও প্রয়োজনেই কিনেছেন সাইকেল। সাইকেল কিনলেই তো হবে না, তার যত্নও করা চাই। ব্যবহারের পর বাইসাইকেলের টায়ার ভেজে কাপড় দিয়ে মুছে রাখুন। সহজে নষ্ট হবে না।,১৫. প্লাস্টিক বা কাচের বোতলের ছিপি আটকে যাওয়ার ঘটনা ঘটে সবার জীবনেই। বিরক্ত হবেন না। শুধু কষ্ট করে গরম পানিতে একটি রুমাল ভিজিয়ে নিংড়ে নিয়ে বোতলের ছিপিতে জড়িয়ে রাখুন। দেখবেন কিছুক্ষণ পর ছিপিটি আলগা হয়ে আসবে।,১৬. বেসিনের পাইপ পরিষ্কার করতে আমাদের সবারই বিরক্ত লাগে। আবার সেটা পরিষ্কারও রাখতে হয়। সহজ বুদ্ধি বাতলে দিই। ঘুমানোর আগে বেসিনের পাইপের মুখে আধ কাপের মতো ভিনেগার ঢেলে দিন। সকালে পানি ঢেলে দিলেই বেসিনের পাইপ পরিষ্কার থাকবে।,১৭. রান্নাঘরের সিঙ্কের মুখ বন্ধ হয়ে যায় না মাঝেমধ্যে? বন্ধ মুখ ছড়ানোর সহজ পদ্ধতি কী জানেন? লবণ পানিতে ফুটিয়ে সিঙ্কের মুখে ঢেলে দিন। পরিষ্কার হয়ে যাবে।"
শতরঞ্জি শত বছরেও আধুনিক,"আজকের আধুনিক জীবনধারাতেও মানানসই, কার্যকর এবং দেশজ শিল্পধারার এক নান্দনিক উপকরণ শতরঞ্জি। শীত মৌসুমে অন্দরে অনন্যতা আনতে পারেন শতরঞ্জির ছোঁয়ায়।,ত্রয়োদশ শতাব্দীর কথা। রংপুর অঞ্চলে তখন শতরঞ্জিশিল্পের দারুণ পসার। একটা সময় দেশের বাইরেও ব্যাপক পরিমাণে রপ্তানি হতো শতরঞ্জি। শত বছরের এই শিল্প আজও হারায়নি গ্রহণযোগ্যতা। আজকের আধুনিক জীবনধারাতেও মানানসই, কার্যকর এবং দেশজ শিল্পধারার এক নান্দনিক উপকরণ শতরঞ্জি। শীত মৌসুমে অন্দরে অনন্যতা আনতে পারেন শতরঞ্জির ছোঁয়ায়।,মূলত তিন ধরনের শতরঞ্জি তৈরি করা হয়ে থাকে—সুতির সুতা, উল আর পাটের আঁশ দিয়ে তৈরি। বসার ঘর, পারিবারিক ঘর, শিশুর ঘর—সব জায়গাতেই দারুণ মানানসই শতরঞ্জি। কার্পেটের বিকল্প হিসেবে মেঝেতে তো বটেই, আরামদায়ক ও দৃষ্টিনন্দন আসন হিসেবেও শতরঞ্জি দারুণ। শীতের নিষ্প্রাণ আবহাওয়ায় উজ্জ্বল রঙের শতরঞ্জি ঘরে আনতে পারে উষ্ণতার আমেজ, রঙের পরশ। শতরঞ্জির এমন নানা সুবিধার কথা জানালেন ঢাকার গার্হস্থ্য অর্থনীতি কলেজের শিল্পকলা ও সৃজনশীল শিক্ষা বিভাগের সহকারী অধ্যাপক সাবিহা মোনালিসা।,শতরঞ্জির কতশত সুবিধা,কৃত্রিম তন্তুর কার্পেট পরিষ্কার রাখা বেশ ঝক্কির। এ ছাড়া ভারী বলে এদিক–সেদিক সরাতে হলেও মুশকিলে পড়তে হয়। অন্যদিকে শতরঞ্জি পরিষ্কার করা যায় সহজেই, প্রয়োজনে এদিক-সেদিক সরিয়েও নানান কাজে লাগানো যায়। ২০ থেকে ৩০ ফুট পর্যন্ত হতে পারে শতরঞ্জির আকার। জ্যামিতিক মোটিফ, জামদানি মোটিফ বেশি ব্যবহার করা হয় শতরঞ্জিতে। নানা রঙের, আকারের এবং সুন্দর নকশার শতরঞ্জি থেকে বেছে নিতে পারেন আপনার পছন্দেরটি। এমনভাবে বাছাই করে নিতে পারেন, যাতে ঘরের অন্যান্য জিনিসপত্রের সঙ্গে মানিয়ে যায়। ঘরের পর্দা, কুশন কভার, বিছানার চাদর প্রভৃতির সঙ্গে রঙের সামঞ্জস্য থাকলে ভালো দেখাবে।,শীতকালে,শীতের সময়টা শিশু ও বয়স্কদের নিয়ে দুশ্চিন্তায় পড়েন বাড়ির অন্যরা। ঠান্ডা মেঝেতে হাঁটলে ঠান্ডা লেগে যাওয়ার ভয়, আবার ঘরে মোজা বা জুতা পরে চলাফেরা করতেও হয়তো অস্বস্তি। ঠান্ডা মেঝে ঢেকে রাখাটা কিন্তু স্মার্ট সমাধান। শিশুরা খেলনা ছড়িয়ে নিয়ে বসতে পছন্দ করে। হাত-পা ছড়িয়ে মেঝেতেই হয়তো বসে গেল আঁকিবুঁকি করতে। শিশুর মনের মতো জায়গায় একটা শতরঞ্জি নিয়ে বিছিয়ে দিলেই শীতের দিনেও শিশুর এই স্বাধীনতায় বিরাম নেই। রঙিন শতরঞ্জি শিশুর জন্য বেশ আকর্ষণীয়। তবে শতরঞ্জির ওপর দৌড়ঝাঁপ না করাই ভালো।,ঘরে ঘরে শতরঞ্জি, বসার ঘর বা খাবার ঘরে ফ্লোরম্যাট বা কার্পেটের বিকল্প হিসেবে শতরঞ্জি ব্যবহার করা যায়। বসার ঘরে সেন্ট্রাল টেবিলের সামনে কিংবা দুই পাশ থেকে লম্বাটে, আয়তাকার শতরঞ্জি বিছিয়ে দিতে পারেন।, শোবার ঘরে ব্যবহৃত ম্যাটের বিকল্প হতে পারে শতরঞ্জি।, একই ঘরে রাখতে পারেন একাধিক শতরঞ্জিও। ঘরের বিভিন্ন ফাঁকা জায়গার জন্য সুবিধা অনুযায়ী বিছিয়ে নিন পছন্দের শতরঞ্জি।,ব্যবহারে বৈচিত্র্য, বসার ঘরের এক কোণে কিংবা পারিবারিক ঘরে বসার আয়োজন হতে পারে শতরঞ্জিতেই। শতরঞ্জি বিছিয়ে তার সঙ্গে রেখে দিন মানানসই কয়েকটি কুশন। আরামসে বসতে পারবেন।, শতরঞ্জি বিছিয়ে খাবার পরিবেশনও করা যেতে পারে। টেবিলম্যাট বা রানার হিসেবে শতরঞ্জি দৃষ্টিনন্দন।, দেয়াল সাজাতেও কাজে লাগাতে পারেন শতরঞ্জি। দেয়ালসজ্জার জন্য বাঁধাই করে নেওয়া যেতে পারে।"
বাড়িতে ইউরোপীয় ছোঁয়া,"দেশের স্থাপত্যচর্চায় অগ্রণী ভূমিকায় আছেন এমন দুজন প্রখ্যাত স্থপতি তানিয়া করিম এবং এন আর খান। দুই স্থপতি পরিচালনা করেন তাঁদের প্রতিষ্ঠান তানিয়া করিম, এন আর খান অ্যান্ড অ্যাসোসিয়েটস (http://www.tknrk.com)। তাঁদের সাম্প্রতিক কাজগুলোর মধ্যে তিনটি বাড়ির অন্দরসজ্জা বিশেষ উল্লেখের দাবি রাখে। প্রযুক্তিজ্ঞান, নকশা উপাদানের সমসাময়িক ধারা সম্পর্কে জ্ঞান ও অভিজ্ঞতার সঙ্গে নান্দনিকতার প্রতিফলন দেখা যায় তাঁদের সৃজনশীলতায়।,পেশাদার স্থপতিরা যেভাবে একই টাইপ ও ফাংশনকে বাড়ির বাসিন্দাদের পছন্দ ও জীবনধারার ওপর ভিত্তি করে নান্দনিক ও প্রযুক্তিগত জ্ঞানের সমন্বয় ঘটিয়ে অন্দরসজ্জাকে শিল্পকে উন্নীত করেন, তার প্রতিফলন দেখা যায় তিনটি বাড়ির অন্দরসজ্জায়। আজ আলোচনা করা হলো তেমন একটি বাড়ি নিয়ে।,বিদেশি অতিথিদের সঙ্গে সামাজিক যোগাযোগ রক্ষা এবং সময় কাটানোই এই ইন্টেরিয়র ডিজাইনের মূল কনসেপ্ট। সুবিশাল বাড়িটিতে সাদা মার্বেল ফ্লোর, ইউরোপিয়ান ফার্নিচার, ভাস্কর্যের ঝাড়বাতি সবকিছুর মিশেলে একটি আড়ম্বরপূর্ণ আভিজাত্যের বলয় তৈরি হয়েছে।,ইপোক্সি পেইন্টেড ডাইনিং টেবিলের চারপাশে রয়েছে ব্যালেরিনা লেগড চেয়ার। সেই নান্দনিকতাকে চারপাশ থেকে উপভোগ করার জন্য ওয়াল মিরর ও ট্রান্সপারেন্ট পার্টিশনটি ডিজাইন করা হয়েছে। স্কাল্পচারাস ডিফিউজ লাইটের ঝাড়বাতিটি বাড়তি পাওনা।,স্থপতি দল বাড়িটি সাজাতে প্রাধান্য দিয়েছেন বাসিন্দাদের পছন্দ। ইউরোপীয় সংস্কৃতির ছায়া রাখতে ইউরোপীয় ডিজাইন অনুষঙ্গ ব্যবহার করেছেন। এই বসার কর্নার সেটিংয়ে বুটিক ফার্নিচার, ভাস্কর্য রাখার টেবিল এবং লিমিটেড এডিশন কার্পেট মিলে একটি নজরকাড়া মুগ্ধতার কম্পোজিশন সৃষ্টি হয়েছে।,লেখক: স্থপতি ও ফ্যাশন ডিজাইনার"
অন্দরসজ্জায় সারল্যের সৌন্দর্য,"দেশের স্থাপত্যচর্চায় অগ্রণী ভূমিকায় আছেন—এমন দুজন প্রখ্যাত স্থপতি তানিয়া করিম এবং এন আর খান। দুই স্থপতি পরিচালনা করেন তাঁদের প্রতিষ্ঠান তানিয়া করিম, এন আর খান অ্যান্ড অ্যাসোসিয়েটস (http://www.tknrk.com)। তাঁদের সাম্প্রতিক কাজগুলোর মধ্যে তিনটি বাড়ির অন্দরসজ্জা বিশেষ উল্লেখের দাবি রাখে। প্রযুক্তিজ্ঞান, নকশা উপাদানের সমসাময়িক ধারা সম্পর্কে জ্ঞান ও অভিজ্ঞতার সঙ্গে নান্দনিকতার প্রতিফলন দেখা যায় তাঁদের সৃজনশীলতায়। ,পেশাদার স্থপতিরা যেভাবে একই টাইপ ও ফাংশনকে বাড়ির বাসিন্দাদের পছন্দ ও জীবনধারার ওপর ভিত্তি করে নান্দনিক ও প্রযুক্তিগত জ্ঞানের সমন্বয় ঘটিয়ে অন্দরসজ্জাকে শিল্পকে উন্নীত করেন, তার প্রতিফলন দেখা যায় এই তিন বাড়ির অন্দরসজ্জায়। আজ আলোচনা করা হলো তেমন একটি বাড়ি নিয়ে।,সিম্পল ইজ বিউটিফুল কনসেপ্টে সাজানো এ বাড়ির ইন্টেরিয়র। হার্ড সারফেস আর সফট মেটারিয়ালের সমন্বয়, মনোক্রোম্যাটিক কালার স্কিম আর টেক্সটের ভেরিয়েশন—সবকিছু মিলিয়ে একটি প্লিজিং ও হারমোনিয়াস পরিবেশ সৃষ্টি করা হয়েছে। স্থাপতিরা বাড়িটি সাজাতে প্রাধান্য দিয়েছেন বাসিন্দাদের পছন্দ। ,প্রতিটি ডিজাইন এলিমেন্টে ইউরোপীয় সংস্কৃতির ছায়া অনুযায়ী নির্বাচন করা হয়েছে। ছবি হিসেবে স্প্যানিশ ফ্লোর টাইলস, ইউরোপিয়ান ফার্নিচার ও হ্যান্ডমেড লাইট দিয়ে সাজানো হয়েছে বাড়িটি।,শোবার ঘরের মার্বেল টেকশ্চার্ড ওয়ার্ডরোব, কাঠের মেঝে, সুদিং কালার স্কিম করে ব্যবহার করে আধুনিক আয়োজনের মধ্যে প্রশান্তির আবহ তৈরি করা হয়েছে।বসার ঘরের মিনিমালিস্টিক ডিজাইন অ্যাপ্রোচ, ডিফিউজ লাইটিং ও প্রশস্ত জানালার বাইরের কৌণিক বহির্দৃশ্য—সবকিছু মিলিয়ে কোজি পরিবেশ সৃষ্টি করা হয়েছে।,নিকুঞ্জ আবাসিক এলাকায় তিন কাঠা জমিতে তৈরি হয়েছে এই বাড়ি। যেখানে নিচতলায় রয়েছে লিভিং ও ডাইনিংরুম আর দুই ধরনের কিচেন। অন্যদিকে, দ্বিতীয় ও তৃতীয় তলায় রয়েছে দুটি করে বেডরুম আর ফ্যামিলি স্পেস। এ ছাড়া অনুষ্ঠানাদির জন্য ছাদে করা হয়েছে বিশেষ ব্যবস্থা।,লেখক: স্থপতি ও ফ্যাশন ডিজাইনার"
চিত্রকর্মের প্রেরণায় অন্দরসজ্জা,"দেশের স্থাপত্যচর্চায় অগ্রণী ভূমিকায় রয়েছেন দুজন প্রখ্যাত স্থপতি তানিয়া করিম ও এন আর খান। দুই স্থপতিপরিচালনা করেন তাঁদের প্রতিষ্ঠান তানিয়া করিম, এন আর খান অ্যান্ড অ্যাসোশিয়েটস (http://www.tknrk.com)। তাঁদের সাম্প্রতিক কাজগুলোর মধ্যে তিনটি বাড়ির অন্দরসজ্জা বিশেষ উল্লেখের দাবি রাখে।,স্থপতিদ্বয়ের প্রযুক্তিজ্ঞান, নকশা উপাদানের সমসাময়িক ধারা সম্পর্কে জ্ঞান ও অভিজ্ঞতার সঙ্গে নান্দনিকতার প্রতিফলন দেখা যায় তাঁদের সৃজনশীলতায়। পেশাদার স্থপতিরা যেভাবে একই টাইপ ও ফাংশনকে বাড়ির বাসিন্দাদের পছন্দ এবং জীবনধারার ওপর ভিত্তি করে, নান্দনিক এবং প্রযুক্তিগত জ্ঞানের সমন্বয় ঘটিয়ে অন্দরসজ্জাকে শিল্পে উন্নীত করেন, তার প্রতিফলন দেখা যায় এই তিন বাড়ির অন্দরসজ্জায়। আজ আলোচনা করা হলো তেমনি একটি বাড়ি নিয়ে।,লাল ট্রাভারটাইন পাথরে অভ্যর্থনা জানানো বাড়িটির অন্দরসজ্জা যেন মোগল বাদশা আকবরের জীবন দ্বারা প্রাণিত। বাড়িটির মাঝখানে গাঢ় সবুজ উঠান। এই সবুজ গালিচার চারপাশ সাজানো স্বচ্ছ কাচের দেয়ালে। আর এই লন পার হয়ে বাড়ির এক পাশ থেকে অন্য পাশ সহজেই দৃষ্টিগোচর হয়।,দুর্লভ ও মূল্যবান অনেক চিত্রকর্ম আর শিল্পকর্ম এ বাড়ির বিশেষ আকর্ষণ। সেগুলোকে নানা দেয়ালে যত্নে সাজানো, যেখানে বিন্যাসভাবনার ছাপ স্পষ্ট। চিত্রকর্মগুলির গুরুত্ব বিষয় এবং আবহের সঙ্গে সামঞ্জস্য রেখেই দেয়ালগুলোকে রাঙানো হয়েছে।,মোগল আমলের স্কয়ার নাইট লাইটিং বাড়ির আরেকটি উল্লেখযোগ্য নকশা উপাদান। রাতের খাবারের সময় পারিপার্শ্বিক এইসব চিত্রকর্ম আর নাইট লাইটিং অতিথিদের নিয়ে যায় অন্য এক জগতে। সম্রাট আকবর তাঁর নিকটাত্মীয় আর অতিথিদের যেভাবে আপ্যায়ন করতেন, এই যুগে তেমনি একটি আবহ তৈরি করা হয়েছে।,ছোট একটি ফোয়ারা; সবুজ লনের এক প্রান্ত থেকে অন্য প্রান্তে জলাধারে এসে মিশেছে জলধারা। এটা আবার বাড়ির ভেতর ও বাইরে বিভক্ত। পেইন্টিং, শিল্পসামগ্রীর সঙ্গে সময় কাটানোর আনন্দকে বাড়ির বাসিন্দাদের সঙ্গে সংযুক্ত করার এই আর্টই স্থপতিদ্বয়ের অন্দরসজ্জার মুনশিয়ানা।,অ্যান্টিক আসবাবগুলো বংশানুক্রমিকভাবে এই পরিবারের ঐতিহ্য বহন করছে। এখানে রয়েছে পরম্পরা আর সময়ের স্মৃতিচিহ্ন। এসব ঐতিহাসিক আসবাবের সঙ্গে মিল রেখে রং ও ফিনিশ উপকরণগুলো বাছাই করা হয়েছে।,বাড়িটি দোতলা। এক বিঘা জমির ওপর নির্মিত। কোর্টইয়ার্ডকে ঘিরেই করা হয়েছে স্থাপত্য নকশা। এ ছাড়া এই বাড়িতে রয়েছে একটি রুফটপ গার্ডেন।,মূল প্রবেশমুখেই রয়েছে একটি অ্যান্টিক দরজা। আর এটা এমনভাবে বসানো হয়েছে, যাতে লবি থেকে কোর্টইয়ার্ড অনায়াসে দৃষ্টিগোচর হয়। ,বাড়িটির অন্দরসজ্জার মূল প্রেরণা আসলেই চিত্রকর্ম। কারণ, বাড়িটি যাঁদের, তাঁদের রয়েছে পারিবারিকভাবেই পেইন্টিংয়ের ঈর্ষণীয় সংগ্রহ।,লেখক: স্থপতি ও ফ্যাশন ডিজাইনার"
ফেলনা জিনিসে নতুন রূপ,"বাড়িতে অনেক জিনিস পড়ে থাকে ঘরের এক কোণে। নতুন নকশা দিলে ঘরের কোণে পড়ে থাকা জিনিসেই কিন্তু সেজে উঠতে পারে ঘরের কোণ।,বাসাবাড়িতে এমন অনেক জিনিসই পড়ে থাকে যেগুলো হয়তো কোনো কাজেই লাগে না আমাদের। এই ধরুন না যেমন কাঠের জলচৌকি বা টুল, শহুরে জীবনে এগুলোর ব্যবহার প্রায় নেই বললেই চলে। অনেকের বাড়িতেই এসব জিনিস দেখা যায় পড়ে থাকে ঘরের এক কোণে। তবে একটু বুদ্ধি খাটালে এই ঘরের কোণে পড়ে থাকা জিনিসেই কিন্তু সেজে উঠতে পারে ঘরের কোণ।,যেমনটি সাজিয়েছেন নওরিন জাহান। ‘বাবা নিজ হাতে বানিয়ে দিয়েছিল জলচৌকিগুলো। কোনো কিছু কাটতে হলে সেসবে বসে কাজ করতাম। জলচৌকিগুলো একসময় বেশ পুরোনো হয়ে যাওয়ায় তার স্থান হয়ে যায় বাসার স্টোররুমে।’ কিন্তু নওরিন যে ভালোবাসেন সৃজনশীলতায় ঘর সাজাতে। তাই কিছুদিন পরপরই ঘরের ভেতরে থাকা জিনিসের অদলবদল ঘটান। আবার কখনো–বা ঘরে নতুনত্ব আনতে রাঙিয়ে তোলেন পুরোনো কোনো জিনিসকে। এই ভাবনাগুলোই পুরোনো জলচৌকিগুলো রাঙাতে কাজে লাগালেন।,ফোক আর্ট বা রিকশা পেইন্ট এখন বেশ জনপ্রিয়। আপনার আঁকার হাত যদি ভালো থাকে তবে জলচৌকি বা টুলেও করতে পারেন এমন পেইন্টিং। আবার কাঠের তৈজস অনেকে ব্যবহার করে থাকেন উজ্জ্বল রঙের। তাও আনে এক নতুন ভাষা, রং করার পদ্ধতিটা জানালেন নওরিন জাহান।,যে আসবাব রাঙাবেন সেটা প্রথমেই শিরীষ কাগজ দিয়ে ভালো করে ঘষে নিন। এতে কাঠ বেশ পুরোনো হয়ে গেলে যে চলকা ওঠা ভাব আসে তা দূর হয়। এবং উপরিতল বেশ মসৃণ হয়ে ওঠে। যে কারণে রংটা বসে ভালো। এবার রং করার আগে কাঠের টুল বা জলচৌকিতে কালার কোটিং করে নিতে হবে। কালার কোটিংয়ের জন্য অ্যাক্রামিন বা এনামেল পেইন্টের ব্যবহার করতে পারেন। অনেকেই অ্যাক্রিলিক পেইন্টের ব্যবহার করে থাকেন। তবে এটা অনেক ব্যয় সাধ্য। কালার কোটিংয়ের পর আসবাবে যে ড্রইংটি করবেন তা পেনসিল দিয়ে একে নিতে পারেন। এবার আবারও অ্যাক্রামিন বা এনামেল পেইন্ট দিয়ে পছন্দমতো অঙ্কনচিত্রে রাঙিয়ে নিতে পারেন টুলটি।,এদিকে পছন্দসইভাবে জলচৌকি রাঙানোর পর কড়া রোদে দুই থেকে তিন দিন তা শুকিয়ে নিতে হবে। এবার পেইন্টিংয়ে উজ্জ্বলতা ধরে রাখতে ক্লিয়ার বার্নিস স্প্রে বা ট্রান্সপারেন্ট স্প্রে ব্যবহার করতে পারেন। রং আর আসবাবের দোকানে পাওয়া যাবে এসব স্প্রে।,জেনে তো নিলেন সহজেই জলচৌকি রং করার পদ্ধতির কথা। এবার তাহলে জেনে নিই কীভাবে অন্দরসজ্জায় ব্যবহার করবেন জলচৌকিটি। ঘরের কোণগুলো ব্যবহার করতে পারেন এই জলচৌকি। চাইলে এর ওপরে কাঁসার গ্লাসে রাখতে পারেন মানি প্ল্যান্ট। বসার ঘরের মেঝের মাঝেও বেশ মানিয়ে যাবে এটি। যদি একের অধিক জলচৌকি থাকে তবে শোবার ঘরে যেকোনো দেয়ালের সামনে চৌকি দুটি পাশাপাশি রেখে করতে পারেন বসার আয়োজন। পেছনে দুটি কুশন রেখে দিলেই ব্যস, সম্পূর্ণ হবে জলচৌকির ব্যবহারে অন্দরসাজ।"
হিমেল হাওয়ায় উষ্ণ আলোর খেলা,"শীতকালে উষ্ণতা পেতে মন চায়। অন্দরের বাইরে না হয় থাকুক ঠান্ডা। এটাই তো শীতের মজা। বাড়ির ভেতরে চলুক উষ্ণ আলোছায়ার খেলা। কৃত্রিম আলোর ব্যবহারেই বাড়ির অন্দরে চলে আসবে উষ্নতা।,স্থাপত্যবিষয়ক পরামর্শক প্রতিষ্ঠান আর্কভিজ লিমিটেডের প্রধান স্থপতি মেহেরুন ফারজানা জানান, ঘরের তাপমাত্রা বাড়াতে লাইটের সাহায্য নিতে পারেন। তবে ব্যবহার করতে হবে একটু বুদ্ধিমত্তার সঙ্গে। তাহলেই পুরো সফলতা পাওয়া যাবে।,বাড়িতে স্থায়ীভাবে যে বাতিগুলো থাকে, সেগুলো ছাড়াও কিছু টেবিল ল্যাম্প বা ফ্লোর ল্যাম্প ব্যবহার করা যায়। এতে কম ভোল্টেজের বাল্ব লাগানো যেতে পারে। তাহলে বিদ্যুৎ বিল নিয়ে চিন্তাও থাকবে না। ঘরে যদি কোনো অন্ধকার বা কম আলোকিত জায়গা থাকে, তবে সেখানে একটি বাতির ব্যবস্থা করুন। এতে ঘর উষ্ণ থাকবে। এ ছাড়া টেবিল ল্যাম্প, ঝুলন্ত বাতি, স্পটলাইট, ডিফিউজ লাইট—নানা ধরনের বাতি শীতের একঘেয়েমি কাটিয়ে ঘর উষ্ণ রাখতে সাহায্য করবে।,সাদা আলোর চেয়ে হলুদ বা লাল আলো উষ্ণ পরিবেশ তৈরি করে সহজেই। বাজারে বিভিন্ন তাপমাত্রার বাল্ব পাওয়া যায়। অন্দরের তাপমাত্রা বাড়াতে উচ্চ তাপমাত্রার বাল্ব ব্যবহার করা যেতে পারে।,তবে যেখানে–সেখানে বাতি না দিয়ে যেখানে কাজ করা হয়, সেখানে বাড়তি আলোর ব্যবস্থা করা যায়। কাজের জায়গায় (রান্নাঘর বা খাবার ঘর) স্পটলাইট খুবই ভালো সমাধান। বসার ঘর বা শোবার ঘরের জন্য ডিফিউজ আলোই ভালো। বাতির বিপরীতে আয়না ব্যবহার করুন। এতে আলো অনেক বেশি মনে হবে, তাপমাত্রাও বাড়বে। শোকেস বা শেলফে আজকাল বাতির ব্যবস্থা থাকেই। সেগুলোতে সাদা বাতি থাকলে বদলে হলুদ বাতি লাগান। হলুদ বাতি জ্বালিয়ে রাখলে ঘর অনেকটাই গরম থাকবে। তবে আলো নিয়ন্ত্রণ করার সুব্যবস্থা রাখুন। অনেকগুলো বাতির একটি সুইচ রাখবেন না। আলাদা আলাদা সুইচের ব্যবস্থা থাকলে ভালো হয়।,যদি একান্তই এ ধরনের কোনো আলোর ব্যবস্থা না করা যায়, তবে বাজারে অনেক রকমের ফেয়ারি লাইট পাওয়া যায়। এই আলোর জন্য বাড়তি কোনো ঝামেলা করা লাগে না। সহজেই যেকোনো জায়গা আলোকিত করে, সেই সঙ্গে সুন্দর পরিবেশ তৈরি করে এই বাতিগুলো। বসার ঘরের এক কোণে ফেয়ারি লাইট সাজিয়ে শীতের আড্ডাটা আরও জমিয়ে তুলতে পারেন। লাইটিং ঘর উষ্ণ রাখতে সাহায্য করলেও ঘরে তাপ প্রতিরোধক বিভিন্ন ব্যবস্থা নিলে আরও ভালো সুফল পাওয়া যাবে। ভারী পর্দা, দেয়ালের রং, কার্পেট—সবকিছু একটু চিন্তা করে বাছাই করলেই শীতকালটা পুরোপুরি উপভোগ করা সম্ভব।"
বুদ্ধি খাটিয়ে রঙিন ঘর,"অন্দরসাজ মানেই খরুচে কাজ। ধারণা পাল্টে গেছে। দেয়াল ও আসবাবে রঙের ছোঁয়া, পুরোনা উপকরণের নতুন ব্যবহার—অন্দরকে করে তুলবে রঙিন ও নান্দনিক। ফ্যাশন ডিজাইনার জাকিয়া ঊর্মি সেভাবেই সাজিয়েছেন তাঁর বাসা।,অন্দরসাজ বিষয়টি এত দিন আমাদের দেশে বেশ ব্যয়সাপেক্ষ বলে ধরে নেওয়া হতো। ইদানীং এ ধারণায় বদল এসেছে। এখন তো ইন্টারনেটের যুগ। মুঠোয় থাকা মুঠোফোনেই খুঁজে পাওয়া যাচ্ছে অন্দরসজ্জার নানা সমাধান। এসব তথ্য জেনে নিজের বাসা নিজের মতো করেই সাজাচ্ছেন অনেকে। এতে কমে যাচ্ছে ঘর সাজানোর খরচ।,নতুন কিছু কিনে নয়, বরং ঘরে থাকা কিছু উপকরণ ব্যবহার হচ্ছে ঘর সাজানোয়। এমন ভাবনা আগে হয়তো আসেনি কারও মনে। যেমন কোমল পানীয় বা তেলের ফেলে দেওয়া বোতল, বাসার পুরোনো আসবাব, ভাঙা আয়না, নষ্ট হয়ে যাওয়া বাল্ব, এমনকি অব্যবহৃত পুরোনো শাড়ি ঘর সাজাতে ব্যবহার করা নতুনভাবে, নতুন রূপে। যে কারণে অন্দরে আসছে ভিন্ন রূপ।,মডেল ও ফ্যাশন ডিজাইনার জাকিয়া ঊর্মি এভাবেই ঘরে পড়ে থাকা জিনিস দিয়ে সাজিয়েছেন নিজের বাসাটি। ঢাকার নিকেতন আবাসিক এলাকায় ১ হাজার ২০০ বর্গফুটের যে বাসায় ঊর্মি থাকেন, সেটি বেশ পুরোনো। মেঝেতে মোজাইক। রংচটা দেয়াল আর পুরোনো দরজা সব মিলিয়ে বাসাটি ছিল সাদামাটা। সব সময়ই নিজের জায়গা নিজের মতো সাজাতে ভালোবাসেন জাকিয়া ঊর্মি। মনে করেন খুব কম খরচে ঘর সাজিয়ে তুলতে রঙের কোনো বিকল্প নেই। পাশাপাশি জেনে নিতে হবে পুরোনো জিনিসপত্র নতুনভাবে ব্যবহার করার কৌশল।,ঘরের অন্দরসাজে পরিবর্তন আনার জন্য দেয়ালে রঙের ব্যবহার বেশ গুরুত্বপূর্ণ। যেমন জাকিয়া ঊর্মির বাসার দেয়ালগুলোতে নতুনত্ব আনতে তিনি নিজেই হাতে তুলে নেন রংতুলি। চাইলে আপনিও এমনটা করতে পারেন। এ ক্ষেত্রে শুধু পছন্দের রং কিনলেই চলবে। এবার মনের মতো করে রাঙিয়ে নিতে পারেন ঘরের দেয়াল। রঙের স্থায়িত্ব ধরে রাখতে ২৪ ঘণ্টা পর ক্লিয়ার কোটিংয়ের ব্যবহার করতে হবে। একইভাবে ঘরের দরজায়ও এই রঙের ব্যবহার করতে পারেন। ঘরের এই রং নির্বাচনের ক্ষেত্রে প্রথমেই চোখের আরামের বিষয়টিকে প্রাধান্য দিতে হবে।,এই বাসায় আসবাবের বাহুল্য খুব একটা নেই। যা আছে তা হলো পুরোনো জিনিসের নতুন রূপে ব্যবহার। যেমন বসার ঘরের কুশন কভারটি। সিল্কের প্যাচওয়ার্কের ওড়না জাকিয়া ঊর্মি কিনেছিলেন ঢাকার নিউমার্কেট থেকে। অনেক দিন ব্যবহারের পর তা অনুপযোগী হয়ে যায়। ‘আসলে ওড়নাটা এত সুন্দর, ফেলতেও চাইছিল না মন। তাই কুশনের কভার হিসেবে ব্যবহার করলাম।’ বলছিলেন জাকিয়া। পুরোনো শাড়ি ঝুলিয়ে দিয়েছেন পর্দা হিসেবে।,বাসায় ফেলে দেওয়া অনেক জিনিসপত্র ঘর সাজানোয় ব্যবহার করা যায়। বিশ্বব্যাপী এখন বেশ জনপ্রিয় পুনর্ব্যবহার বা রিসাইক্লিং বিষয়টি। যেমন তেল আর কোমল পানীয়ের বোতল ফেলে না দিয়ে কাঠে জোড়া লাগিয়ে জাকিয়া ঊর্মি বানিয়েছেন ঘরের গাছ রাখার পট। ‘বাসার সামনে পড়ে ছিল পুরোনো আলমারির দরজার কিছু ভাঙা অংশ। সেগুলোতে রং করি আর কাঠ জুড়ে বানিয়ে ফেলি এই র‍্যাকগুলো।’ বললেন ঊর্মি। বাসার বারান্দা আর বসার ঘরের দেয়ালে র‍্যাকগুলো এনেছে ভিন্নমাত্রা। বসার ঘরে যখন নতুন আয়নাটা আনা হচ্ছিল, তখনই ধাক্কা লেগে তা ভেঙে যায়। সেই ভাঙা আয়না ফেলে না দিয়ে তাতে দড়ি বেঁধে ঊর্মি দিয়েছেন নতুন রূপ।,কাঠের আসবাব রং করার চল চলছে এখন। দেয়ালে রং করার মতোই আপনার পছন্দমতো রং করে নিতে পারেন আসবাবে। খুব সহজেই করা যায় এ কাজ। হালকা নীল, টিয়া সবুজ, হলুদ—আসবাবে এ রকম বৈচিত্র্যময় রঙের ব্যবহার ঘরকে অনন্য করে তুলতে বাধ্য।"
পরিপাটি ট্রে ,"বাড়িতে অতিথি এলে খাবারের বিষয়টি তো গুরুত্ব পায় বটেই, সঙ্গে এর পরিবেশনটাও যাতে নান্দনিক হয়, সেদিকেও রাখতে হয় বিশেষ খেয়াল। খাবার টেবিল, খাবার রাখার পাত্র, পরিবেশনের ট্রে—সবকিছুতেই যেন নান্দনিকতার ছোঁয়া থাকে, সেদিকে সবাই বিশেষ নজর দেওয়ার চেষ্টা করেন। পরিপাটি ট্রেতে খাবার পরিবেশনে বহিঃপ্রকাশ ঘটে বাড়ির লোকের আন্তরিকতা আর রুচির।,একসময় অভিজাত বাড়িতে খাবার পরিবেশন করা হতো রুপার ট্রেতে। সে ট্রের ওপর থাকত মখমলের কাপড়। রুপার ট্রেতে খাবার সাজিয়ে তা মসলিন বা ফিনফিনে পাতলা কাপড়ে ঢেকে খাবার আসত অতিথির সামনে। যাঁরা আরও শৌখিন ছিলেন, তাঁদের বাড়িতে থাকত শ্বেতপাথরে বানানো ট্রে। হাতির দাঁতের মূল্যবান ট্রে ব্যবহারেরও খবর পাওয়া যায় সেসব অভিজাত বাড়িতে।,রুপা, শ্বেতপাথর কিংবা হাতির দাঁতে বানানো ট্রে এখন দুর্মূল্য। মাঝখানে দীর্ঘদিন কাঁসার ট্রে ব্যবহারের ট্রেন্ড দেখা গেছে। দেখা গেছে ইস্পাত কিংবা অ্যালুমিনিয়ামের ট্রের ব্যবহার। বিভিন্ন ধাতুতে বানানো এসব নকশাদার ট্রেতে প্রকাশ পেত আভিজাত্য। এরপর মেলামাইন আর প্লাস্টিক একসময় জায়গা করে নেয় ট্রের বাজার।,এদিকে বাঁশ আর বেতের ব্যবহার তত দিনে গ্রাম ছাড়িয়ে শহরে প্রবেশ করেছে। নগরজীবনে এসব উপাদানে তৈরি ট্রে নিয়ে আসে আড়ং, সেখানে কখনো নারকেলের মালা, কখনো কাঠ আবার কোনোটায় পেইন্টিংয়ের ব্যবহার যোগ করে বৈচিত্র্য। কোনো কোনো ট্রে তৈরি হয় এমনভাবে, যেখানে আলাদা করে খাবার পরিবেশনের পাত্রের প্রয়োজন পড়ে না। বরং নকশা আর আকারের কারণে ট্রেটি যেন হয়ে ওঠে পরিবেশনের পাত্র।,নগরজীবনে পটচিত্র আর রিকশা পেইন্টিংয়ের গল্প নিয়ে ট্রে বানানো শুরু করে যাত্রা। শুধু খাবার পরিবেশনের জন্যই নয়, এসব ট্রে যেন হয়ে উঠে লোকজ শিল্পের স্মারক। পাটের তৈরি ট্রেও এ সময়ে এসে পায় জনপ্রিয়তা। এ ছাড়া কাঠের ওপর খোদাইয়ের নকশার ট্রেও এখন চলছে বেশ। নিউমার্কেট, গুলশান–১–এর ডিসিসি মার্কেট, বসুন্ধরা সিটি শপিং কমপ্লেক্সের ‘অন্য কিছু’ দোকানটিতে পাবেন কাঠে খোদাই করে নকশা এঁকে তৈরি করা এসব ট্রে। খেজুরপাতা আর হোগলার পাতা দিয়েও তৈরি হচ্ছে পরিবেশবান্ধব ট্রে। পাবেন মোহাম্মদপুরের সোর্সে।,গোলাকার, ত্রিভুজসহ বিভিন্ন আকৃতির ট্রে মিলবে এসব দোকানে। এদিকে ট্রেতে শুধু খাবার পরিবেশন করলেই চলবে না, পাশাপাশি কোন খাবারে কোন ট্রে ব্যবহার করবেন, সে বিষয়েও খেয়াল রাখার পরামর্শ দিলেন রন্ধনশিল্পী সিতারা ফিরদৌস। যেমন বিকেলের স্ন্যাক্স বা নাশতার পরিবেশনায় বেত বা বাঁশের ট্রে বেশি ভালো লাগবে। ভারী খাবার পরিবেশনায় বেছে নিতে পারেন কাঠের জমকালো নকশার ট্রে। ছোট ছোট পাত্রে খাবার পরিবেশনের জন্য বেছে নিতে নকশাদার ট্রে।,যখন বাজারজুড়ে এত বৈচিত্র্যময় নকশার ট্রের সমাহার ছিল না, তখন কিন্তু পারিবারিক বনেদিয়ানা বোঝাতে ট্রের ওপর হাতের কাজের কাপড় বিছিয়ে দিতেন অনেকে। আবার কারও বাড়িতে ট্রেতে করে খাবার পাঠানোর সময় খাবারের ওপর দিয়ে দেওয়া হতো রঙিন নকশার কাপড়। এখন অবশ্য তেমনটা না দেখা গেলেও ট্রেতে খাবার পরিবেশনার সময় অনেকেই কিছু নান্দনিক অনুষঙ্গ যোগ করে থাকেন। খাবার পরিবেশনের সময় ট্রেতে জুড়ে দেন মোম, পানিতে ফুল বা গাছ। এসব তো আছেই, তবে ট্রেতে খাবার পরিবেশনের সময় পরিবেশনার পাত্রগুলো যাতে ট্রের নকশার সঙ্গে সামঞ্জস্যপূর্ণ হয়, সেদিকেও খেয়াল রাখাটা বিশেষ জরুরি বলে জানান রন্ধনবিদ সিতারা ফিরদৌস।"
টবেরও চাই যত্ন,"ঘরের গাছ যে টবে বা পাত্রে লাগানো হয়, সেটি সুন্দর হলে তবেই এর সৌন্দর্য বেড়ে যায় অনেক। মাটি, কাঠ, বাঁশ, সিরামিক, কাচ, তামা, প্লাস্টিকসহ বিভিন্ন উপাদানের তৈরি পাত্রের জন্য যত্নও ভিন্ন ভিন্ন।,বাসায় গাছ লাগাতে পছন্দ করেন এমন মানুষের সংখ্যা দিন দিন বাড়ছে। ঝুলবারান্দা, ছাদ, ঘর, সিঁড়ি, আসবাবের ওপর, খাবার জায়গা, দেয়ালে, এমনকি বাথরুমেও রাখা হচ্ছে গাছ। ঘরের গাছ যে টবে বা পাত্রে লাগানো হয়, সেটি সুন্দর হলে তবেই এর সৌন্দর্য বেড়ে যায় অনেক। মাটি, কাঠ, বাঁশ, সিরামিক, কাচ, তামা, প্লাস্টিকসহ বিভিন্ন উপাদানের তৈরি পাত্রের জন্য যত্নও ভিন্ন ভিন্ন।,অন্দরসজ্জা পরামর্শক প্রতিষ্ঠান ইন্টেরিয়র ডিজাইন অ্যান্ড হোম ডেকোরের প্রধান নির্বাহী কর্মকর্তা রুমানা আফজালের মতে, গৃহসজ্জায় কোন ধরনের পাত্রে বা কোন ধরনের টবে গাছ রাখবেন, তার ওপর নির্ভর করে সৌন্দর্য। সাধারণত টব বলতে ভাবনায় চলে আসে গতানুগতিক মাটির টব। মাটির টবও বিভিন্ন নকশা ও আকৃতির কারণে নান্দনিক হয়ে উঠেছে। চারকোনা থেকে শুরু করে গোলাকার, নয়তো লম্বা—বিভিন্ন আকৃতির টব পাওয়া যায়, যেগুলো অনায়াসে বাসার ভেতর এবং বাইরে ব্যবহার করা যেতে পারে। মাটির টব না চাইলে রঙিন প্লাস্টিকের টবও মন্দ নয়।,সিরামিক নয়তো কাচের বিভিন্ন আকারের টব, বোতল, বয়ামে গাছ রাখা যায় বসার ঘর বা খাবার ঘরে। অন্যান্য ঘরে ছোট আকারের গাছও রাখতে পারেন। ছাদ বা বড় বারান্দায় বড় গাছের জন্য সিমেন্ট-বালুর টব বানিয়েও নেওয়া যাবে। ওপরে ছোট রঙিন পাথর বসিয়ে দিতে পারেন অথবা টুকরো টালি বসিয়ে নিলে নান্দনিক দেখাবে।,রুমানা আফজাল বললেন, নারকেলের মালসা, বাঁশ ও কাঠের টব ঘরের যেকোনো কোনায় রাখা হোক না কেন, অভিনব লাগবে। কাঠের বা টিনের পুরোনো বাক্সে রিকশাচিত্র বা অন্য যেকোনো নকশা করে তাতে গাছ লাগালে অন্দর পাবে সাজে পূর্ণতা।,কোন টবের কেমন যত্ন, জানিয়েছেন সামাজিক যোগাযোগমাধ্যমের সবুজ কথন গ্রুপের অ্যাডমিন মারুফ খান। তাঁর মতে, যেমন টবেই লাগানো হোক না কেন, টবের তলায় অবশ্যই ছিদ্র থাকতে হবে। তাতে যেমন গাছের জন্য উপকার হয়, টবের জন্যও। গাছের জন্য সবচেয়ে ভালো, মাটির টব। আবার একইভাবে সিমেন্ট-বালুর তৈরি টবও বেশ ভালো। তবে এমন ধরনের টব এক স্থান থেকে অন্য স্থানে আনা-নেওয়ার ক্ষেত্রে সাবধানতা অবলম্বন করা উচিত। জোরে ধাক্কা লাগলে এসব টব ভেঙে যেতে পারে আবার দীর্ঘদিন ব্যবহারে টবের গায়ে শেওলা জমে যেতে পারে। শেওলা তুলতে চাইলে ব্রাশ দিয়ে ঘষে নিলেই চলবে। তবে রং করে ফেললে এমন সমস্যা অনেক দিন হয় না।,রোদ পড়ে না এমন স্থানের জন্য উপযুক্ত টব প্লাস্টিক। অতিরিক্ত রোদে থাকলে প্লাস্টিকের টবের রং হালকা হয়ে যায় আর টবও হয়ে পড়ে ভঙ্গুর। ময়লা হয়ে গেলে টবটি সাবান-পানিতে ধুয়ে ফেললেই চকচকে হয়ে যাবে। যাঁরা দীর্ঘদিন প্লাস্টিকের টব বাগানে রাখতে চান, বেছে নিতে পারেন ফলের ঝুড়ি নয়তো কেটে নিতে পারেন তেলের বোতল। ফলের ঝুড়িকে টবে রূপান্তর করতে চাইলে মাটি দেওয়ার আগে পলিথিন ব্যাগ, নাহলে সারের বস্তা বিছিয়ে নিতে ভুলবেন না।,নারকেলের মালসা, বাঁশ বা কাঠের টবের গাছে পানি কম দিতে হয়। বৃষ্টির পানি পড়ে বা কড়া রোদ পড়ে, এমন স্থানে এসব টব দ্রুত নষ্ট হয়ে যাওয়ার আশঙ্কা থাকে। পিতল, কাঁসা বা অন্য যেকোনো উপাদানের তৈরি সৌন্দর্যবর্ধক টবে সরাসরি গাছ লাগানো উচিত নয়। অন্য কোনো পাত্রে গাছ লাগিয়ে, এমন টবে ঢুকিয়ে দেওয়া উচিত। এ ধরনের টব পরিষ্কারের জন্য পরিষ্কারক দ্রব্য কিনতে পাওয়া যায়, সেগুলো দিয়ে ঘষে নিলেই টবগুলো হেসে উঠবে খলবলিয়ে।,সিরামিকের টব ও শামুকের খোলস দেখতে যেমন সুন্দর, যত্নও সহজ। সাবান-পানিতে পরিষ্কার করলেই ঝকঝকে–তকতকে হয়ে যায়। তবে এমন টব নাড়াচাড়া করতে হবে সাবধানে। অসাবধানে হাত থেকে পড়ে গেলেই ভেঙে যাবে, নয়তো ফাটল দেখা দিতে পারে।,কাচের জার, বোতল বা বোয়াম পরিষ্কার ও সাবধানতা সিরামিকের মতোই। তবে কাচের জারের পানি প্রতিদিন পাল্টানো ও পরিষ্কার করা জরুরি। নয়তো পানিতে মশা জন্মাবে আর সেই সঙ্গে স্বচ্ছ কাচের পাত্রের গায়ে পানির দাগ বসে যাবে।"
জায়গা বাঁচাবে অন্দরতাক,"ঘরের জায়গা বাঁচাতে এখন অন্দরসজ্জায় জনপ্রিয় হচ্ছে দেয়ালে তাকের ব্যবহার। আলাদা করে নয়, বরং দেয়ালজুড়ে আসবাবের আদলে জুড়ে দেওয়া হচ্ছে এসব তাক। সাধারণত ছোট পরিসরের ঘরকে বড় দেখাতে অন্দরে তাক ব্যবহারের পরামর্শ দিয়ে থাকেন বিশেষজ্ঞরা। পাশাপাশি এই তাক ঘরে আনে আভিজাত্য।,বাসার প্রতিটি ঘরেই এই তাক বসানো যায়। তবে তার জন্য চাই সঠিক পরিকল্পনা। কারণ, বসার ঘরের আবহের সঙ্গে যে তাক মানাবে, সেটা একেবারেই বেমানান হবে শোবার ঘরে। একইভাবে রান্নাঘরের তাকের ধরনের সঙ্গে  মিলবে না খাবার ঘরের তাকের ধরন।,বিশেষজ্ঞদের মতে, বসার ঘরে ডেকোরেটিভ তাক দেওয়া ভালো। এর কারণ, এই ঘর শুধুই অতিথি আপ্যায়নের জন্য ব্যবহার করা হয়। তাই খুব বেশি জরুরি জিনিসপত্র এই ঘরে রাখার প্রয়োজন হয় না। বসার ঘরে সাধারণত যে দেয়ালে টেলিভিশন স্থাপন করবেন, তার নিচে রাখতে পারেন তাকের আয়োজন। তাক সাজাতে করতে পারেন শোপিসের ব্যবহার। মূল দরজার পাশে যদি জায়গা থাকে, তবে সেখানেও রাখতে পারেন এমন আয়োজন।,নিচে জুতা রেখে ওপরে তাকগুলো ব্যবহার করতে পারেন শোপিস স্ট্যান্ডের জন্য। এদিকে খাবার ঘরের তাকগুলোর আদলে আসতে পারে ড্রয়ারের আবহ। এতে একসঙ্গে রাখা যাবে অনেক জিনিস। খাবার ঘরে তৈজসপত্রসহ প্রয়োজন হয় নানা ধরনের অনুষঙ্গের। তাকগুলো ড্রয়ারের মতো বন্ধ থাকলে বাইরে থেকে দৃষ্টিকটু লাগবে না। এদিকে খাবার ঘরে সব তাক একই আয়তনে না বানিয়ে তাতে আনতে পারেন এল আকারের আকৃতি। এতে খাবার ঘরের অন্দরসাজে আসবে বৈচিত্র্য।,বাসায় যদি ছোট শিশু থাকে, তার পড়ার টেবিলটাও সংযুক্ত করতে পারেন দেয়ালের সঙ্গে। এত ঘরের জায়গা অনেকাংশেই বেঁচে যাবে। ছবির মতো এক পার্টের কাঠ দেয়ালে জোড়া লাগিয়ে দিন। এবার টেবিলের ওপর দুই ফুটের মতো জায়গা ফাঁকা রাখুন। এর ওপরে তাক বসিয়ে বইপত্র রাখার ব্যবস্থা করতে পারেন। এসব ক্ষেত্রে টেবিলের রং বাদামি আর তাকের রং সাদা হলে ভালো দেখায়।,শোবার ঘরেও থাকতে পারে তাকের আয়োজন। কাপড়চোপড় রাখার তাকগুলোতে দরজার ব্যবস্থা রাখাই ভালো। বিছানার ওপরে দেয়ালে চাইলে তাক বসিয়ে বই রাখার আয়োজন করতে পারেন। প্রসাধনসামগ্রী রাখতে আয়নার নিচে তাকের ব্যবস্থা রাখতে পারেন।,এখন কমবেশি সব বাসায় রান্নাঘরে তাকের ব্যবস্থা থাকে। খুব ভালো হয় যদি এই তাকে রঙের ব্যবহারে বৈচিত্র্য আনা যায়। রান্নাঘরের তাকগুলোতে একটু উজ্জ্বল রং, যেমন নীল, টিয়া সবুজ বা হলুদ রঙের ব্যবহার করতে পারেন। যদি তাকে পাল্লা থাকে, তবে সেখানেও করতে পারেন কনট্রাস্ট রঙের ব্যবহার।,ঘরের দেয়ালে তাক বসানোর সময় কিছু বিষয় খেয়াল রাখা খুর জরুরি। যেমন একই ঘরের দেয়ালে একসঙ্গে খুব বেশি তাকের ব্যবহার না করাই ভালো। এতে ঘর হিজিবিজি দেখায়। দেয়ালের তাকে রঙের বিষয়টিও বেশ গুরুত্বপূর্ণ। যদি ঘরের সঙ্গে সামঞ্জস্য রঙের ব্যবহার দেয়ালের তাকে না থাকে, তবে তা পুরো ঘরের সৌন্দর্যকে নষ্ট করে। এদিকে ঘরের সব তাকেই পাল্লার ব্যবহার করেন অনেকে। আবার অনেক বাসাতেই সব তাকই থাকে খোলা। এতে তাকে রাখা জিনিসগুলো নষ্ট হয়ে যায় দ্রুতই। তাই কোন তাকে কী রাখছেন, তার ওপর নির্ভর করে দেয়ালের তাক বানানোর চেষ্টা করুন। আর যদি প্রয়োজন হয়, তবে অবশ্যই দেয়ালের তাকে পাল্লার ব্যবহার করতে ভুলবেন না যেন।"
অভিজাত সজীব সাজে,"বেশ কয়েক বছর ধরেই পাশ্চাত্যের অন্দরসাজে জায়গা করে নিয়েছে নানা নকশার ঝুড়ি। বেত, পাট, ঝুট কিংবা হোগলাপাতার ঝুড়ি। আমাদের দেশে পাওয়া যায় সবখানেই। এসব ঝুড়ির আভিজাতিক একটা সৌন্দর্য আছে। ঠিকঠাক ব্যবহার করতে পারলে ঘরের চেহারাই বদলে যাবে।,বাঁশ, পাট, জুট কিংবা হোগলাপাতার ঝুড়িগুলোর নকশা আর রঙে থাকে পার্থক্য। চাইলে আসল রঙের ওপর বসিয়ে দেওয়া যাবে অন্য যেকোনো রং। পাশাপাশি যেকোনো ঘরের চেহারা বদলে দেয় গাছের ব্যবহার। সজীব ভাব নিয়ে আসে। এই দুই উপকরণ যখন এক জায়গায় চলে আসবে, জাদুর মতোই কিছু হয়ে যায়। অন্দরে চলে আসে সজীব অভিজাত ভাব। ঘরের যেকোনো কোনাতেই মানিয়ে যায় এই সাজ। যাঁরা ঝুড়ি কিনতে ভালোবাসেন, সংগ্রহে রাখেন বিভিন্ন আকার ও নকশার ঝুড়ি। ,শুধু গাছ রাখার জন্য নয়, ঝুড়ি ব্যবহার করা যায় যেকোনো কিছু রাখতেই। পাশ্চাত্যে এই ধারা জনপ্রিয় হওয়ার আরেকটি কারণ, সেখানে ধুলা কম। এ ধরনের ঝুড়িগুলোর ফাঁকে ফাঁকে ধুলা আটকে যাওয়ার প্রবণতা দেখা দেয়। আমাদের এখানে এটি অন্দরসাজের ক্ষেত্রে ব্যবহার করতে চাইলে নিয়মিত পরিষ্কার রাখতে হবে। ঝুড়ির ভেতরে টবের প্লেট রাখাটা আবশ্যক। পানি কম লাগবে, এমন গাছই রাখুন। নাহলে প্রতিবার ঝুড়ি থেকে বের করে পানি দিতে হবে। বাইরের দেশে ঝুড়ির সুরক্ষা দেবে এমন স্প্রে ব্যবহার করে নেওয়া হয়। চাইলে ঝুড়ির ভেতরে ময়লা ফেলার প্লাস্টিকের প্যাকেটও ব্যবহার করতে পারেন লাইনার হিসেবে।,একই ঝুড়ির ভেতর বদলে বদলে রাখা যায় বিভিন্ন ধরনের গাছ। কখনো লম্বাটে রাবারগাছ, কখনো নিচু ঝোপওয়ালা গাছ রাখতে পারেন। ফুলের গাছও ভালো রাখবে। বড় বড় ফাঁকওয়ালা ঝুড়ির ভেতর সুন্দর রং করা বা টেরাকোটার নকশাওয়ালা টবও রাখতে পারেন। দুটোর সৌন্দর্য প্রকাশ পাবে। এক জায়গায় ছোট-বড় অনেকগুলো ঝুড়ি দিয়ে গাছ রাখা যেতে পারে। আবার একটি বড় ঝুড়িতে লম্বাটে কোনো গাছ রেখেও তৈরি করা যেতে পারে ভিন্নতা। কোন জায়গাটি বেছে নিচ্ছেন, তার ওপর নির্ভর করবে অনেক কিছু।,ঝুড়ির প্রাকৃতিক গঠনবিন্যাস বোহিমিয়ান ধাঁচ নিয়ে আসে অন্দরসাজে। প্রাকৃতিক রং না রাখতে চাইলে এর ওপর দিতে পারেন অন্য কোনো রঙের ছোঁয়া। তবে শক্ত উপকরণ দিয়ে বানানো ঝুড়িকেই সে ক্ষেত্রে বেছে নিন। দোকানেও বিভিন্ন রঙের ঝুড়ি পাওয়া যায়। চাইলে সেগুলোকেও ব্যবহার করতে পারেন। ওজনে হালকা, এ কারণে বহন করতেও সুবিধা।,কৃতজ্ঞতা: শৈবাল সাহা"
অন্দরে উৎসব,"প্রত্যেক মানুষই যেমন আলাদা, তেমনই আলাদা তাঁদের পছন্দ, রুচিবোধ। সেই রুচিবোধের বহিঃপ্রকাশ যদি ফুটে ওঠে তাঁর ঘরে, তবে সেই ঘর তো অনন্যই হয়ে ওঠে। ডিজাইনার শৈবাল সাহার ঘরগুলো ঠিক তেমনই। একেবারে নিজস্ব গল্পে মোড়া, একটু অন্য রকম, ব্যতিক্রম।,বিশেষ উৎসবের দিনগুলোতে তো বটেই, এই বাসার অন্দরসাজে সব সময়ই থাকে পরিপাটি নান্দনিক আবহ। বাসার মূল দরজা পার হয়ে বসার ঘরে প্রবেশ করতেই সেটা বোঝা গেল। আলোছায়ায় ঘেরা এক মায়াবী পরিবেশ মনে এনে দিল প্রশান্তি। এই বাসার মূল বিশেষত্ব এটাই। শৈবাল সাহা বলছিলেন, আধো আলো আধো ছায়ার বিষয়টা সব সময়ই খুব টানে তাঁকে। এই আলোছায়ার প্রতিক্রিয়ায় ঘরের আসবাব ও অনুষঙ্গে এক নিজস্ব ভাষার সৃষ্টি হয়। এই বাসার প্রতিটি ঘরেই তাই নানা আঙ্গিকে আছে ল্যাম্পশ্যাডের ব্যবহার। কোনো কোনো ল্যাম্প শৈবাল সাহার নিজস্ব নকশায় তৈরি, কোনোটা আবার তিনি সংগ্রহ করেছেন দেশ-বিদেশ থেকে।,সৃজনশীল মানুষের বাসা, তাই এই বাসার আসবাবগুলো একটু ভিন্ন ধাঁচের হবে, সেটাই যেন স্বাভাবিক। গল্পচ্ছলেই স্ত্রী অপর্ণা সাহার কাছেই জানা গেল, সব ধরনের সৃজনশীল কাজেই বেশ খুঁতখুঁতে শৈবাল সাহা। ঘরে কোথায় আসবাব রাখবেন, আর আসবাবের নকশা কেমন হবে—দুটির কোনোটির ব্যাপারে তাই দেননি কোনো ছাড়। নিজের সৃজনশীলতা কাজে লাগিয়ে প্রতিটি আসবাবই তিনি তৈরি করেছেন একেবারেই নিজের মতো করে। ‘বাসার আসবাব থেকে শুরু করে সোফার কাভার, কুশন, ড্রেসিং টেবিল, রানার—সবকিছুতেই নিজের রুচি আর পছন্দের সংযোজনে এনেছি পরিপূর্ণ রূপ,’ বলছিলেন শৈবাল সাহা। এই বাসার দেয়ালজুড়ে তাকে আছে দেশ-বিদেশের অ্যান্টিক আর ক্র্যাফটের সংগ্রহ।,দেয়ালজুড়ে আরও আছে চিত্রকর্ম। তবে এ সবকিছুকে ছাপিয়ে এই বাসার সবুজের কোণগুলো দৃষ্টি কাড়তে বাধ্য। শৈবাল সাহা মনে করেন, গাছ ছাড়া কখনোই ঘরে সজীবতার ছোঁয়া আনা সম্ভব নয়। ‘ঘরটা যেভাবেই সাজান না কেন, এর সঙ্গে একটু সবুজ গাছ জুড়ে দিলেই দেখবেন একটা ভিন্ন মাত্রা আসে।’ আর তাই শৈবাল সাহার বাসায় গাছ রাখার উপস্থাপনাটাও বেশ নান্দনিক। বিভিন্ন স্থান থেকে সংগৃহীত বাঁশের ঝুড়ি, হোগলার ঝুড়ি বা বেতের ভেতর রাখা হয়েছে এসব গাছ।,ক্র্যাফট আর দেশীয় জিনিসে সাজানো এই বাসা সব সময় পরিপাটি, ছিমছাম। পূজার দিনগুলোয় শুধু এখানে যুক্ত হয় বিভিন্ন রকম ফুলের ব্যবহার। খাবার টেবিল জুড়ে থাকে কাঁসার প্রাধান্য। শুধু উৎসবের দিনেই নয়, এই বাসার মানুষেরা সব সময়ই অতিথিদের জানান আন্তরিক আমন্ত্রণ।"
রান্নাঘর যদি খোলামেলা হয়,"খোলামেলা রান্নাঘর মানে যাকে আমরা বলি ওপেন কিচেন। প্রথাগত রান্নাঘরের বাইরের একটি ধারণা এটি। মূলত পাশ্চাত্যে ভীষণ জনপ্রিয় ওপেন কিচেনের ধারণা। তবে পাশ্চাত্যের সীমানা পেরিয়ে ওপেন কিচেনের ধারণা ক্রমেই জনপ্রিয় হয়ে উঠছে আমাদের দেশে। সময়ের সঙ্গে থাকতে গিয়ে আমাদের ফ্ল্যাটগুলোতেও এখন এ ব্যবস্থা রাখছেন কেউ কেউ। এটা করতে গিয়ে আমাদের খাদ্যাভ্যাসেও আসছে পরিবর্তন।,বাড়িতে রান্নাঘর অত্যন্ত গুরুত্বপূর্ণ বিষয়। এটি এতটাই গুরুত্বপূর্ণ যে আমাদের অঞ্চলে বাড়ি তৈরির প্রাচীন নিয়মকানুনের মধ্যে বাড়ির কোন দিকে এবং কোন মুখে রান্নাঘর তৈরি হবে, সে নিয়ে নিদান দেওয়া ছিল। এখনো বিষয়টি মেনে চলেন কেউ কেউ।,আমাদের সংস্কৃতিতে রান্নাঘর বিষয়টি শুরু থেকেই মূল বাড়ির সঙ্গে একটি আলাদা ঘর হিসেবে তৈরি হয়েছে। সেটি থাকার বা অন্যান্য ঘর থেকে কিছুটা দূরেই থাকে। তাই রান্নাবান্নার ময়লা, বিশেষ করে তেল-ঝোল কিংবা ধোঁয়া অন্য ঘরগুলোকে সহজে ময়লা করতে পারে না। কিন্তু শহরে যখন সে সুবিধা নেই, তখন রান্নাঘর নিয়ে নতুন করে ভাবতে হয়েছে স্থাপত্যবিদদের।,পাশ্চাত্যের ওপেন কিচেনের ধারণা নিয়ে এখন আমাদের দেশেও অনেকে বাড়ি কিংবা ফ্ল্যাটে বসার ঘর বা খাবার ঘরের সঙ্গে লাগোয়া খোলামেলা রান্নাঘরের ব্যবস্থা করছেন। কিন্তু আমাদের খাবারের রান্নাশৈলী পাশ্চাত্যের থেকে অনেকটাই ভিন্ন। পাশ্চাত্যের চেয়ে আমাদের রান্নায় তেল এবং মসলার ব্যবহার বেশি। ফলে খুব দ্রুতই রান্নাঘর হয়ে পড়ে তেলচিটচিটে। বিশেষ করে রান্নাঘরের জানালার কাচ, গ্রিল ও সিলিং। কোনো কোনো ক্ষেত্রে রান্নাঘরের দেয়ালও নষ্ট হয়ে যায়।,যেহেতু আমাদের রান্নার প্রণালি ভিন্ন, সে কারণে রান্নাঘর তো বটেই, তার সঙ্গে লাগোয়া বা কাছাকাছি থাকা অন্য ঘরগুলোও দ্রুত ময়লা হওয়ার সম্ভাবনা থাকে। তাই খোলামেলা পরিসরের রান্নাঘরের সাজসজ্জার সময় কিছু বিষয় খেয়াল রাখা জরুরি।"
হালকা আসবাবে সুন্দর বাড়ি,"‘সিম্পল ইজ দ্য বেস্ট’ বলে একটি কথা আছে। সৌন্দর্যবর্ধনের জন্য আমরা কখনো কখনো একটু বাড়াবাড়ি করে ফেলি। তখন আর কোনো কিছুরই প্রকৃত সৌন্দর্যটা থাকে না। কোথায় যেন একটু ছন্দপতন হয়ে যায়। বাড়ি সাজানোর সময় সেটা বেশি হয়।,বাড়ির অন্দরে যদি বাড়তি জায়গা না থাকে, তবে অতিরিক্ত আসবাব সৌন্দর্যে খানিকটা বিঘ্ন ঘটায়। যেহেতু শহরের বাসাবাড়িতে পছন্দমতো বাড়তি জায়গা পাওয়া একটু কষ্টকর, তাই আয়তন বুঝে যদি অল্প আসবাবেই সাজানো যায় ঘর; তবে তা হয়ে ওঠে আরও নান্দনিক, আরও আপন। আপনার ঘরের হালকা আসবাব ফিরিয়ে আনতে পারে অন্দরের সৌন্দর্য।,জানালার সামনে দুটি চেয়ার যুক্ত করে আনা হয়েছে সোফার আদল। পাশের বেঞ্চেও আছে বসার আয়োজন। দেয়ালে সাদা রং, সঙ্গে কন্ট্রাস্ট নীল কুশন কভার। এদিকে মেঝেতে শতরঞ্জির ওপর রাখা হয়েছে নিচু টেবিল। বসার ঘরে আসবাব বলতে শুধু এটুকুই। হালকা ছিমছাম অল্প আসবাবেই যেন ঘরে এসেছে আভিজাত্য।,শোয়ার এই ঘরে নেই কোনো বাড়তি আসবাবের বাহুল্য। মেঝেতেই থাকছে ঘুমানোর আয়োজন। ঘরের এক কোণে সবুজের আয়োজনে কোনো ধরনের আসবাবের ব্যবহার ছাড়াই সতেজ হয়েছে ঘরটি।,বসার ঘরে চর্তুভুজাকৃতিতে সাজানো হয়েছে সোফা। আসবাবে নেই কোনো জমকালো কারুকাজ। দিনের আলো যাতে বাধাগ্রস্ত না হয়, সে জন্য জানালা, দরজায় নেই পর্দার আয়োজন। ঘরটি যদিও এমনিতেই বেশ বড়, তারপরও হালকা আসবাব আর দিনের আলোর ব্যবহারে তা পেয়েছে বিশালতা।,ডিভান আর বড় টুলে বসার আয়োজন ছাড়া আর কোনো আসবাব নেই এই ঘরে। খাবার পরিবেশনের জন্য থাকছে শতরঞ্জির ওপর ছোট টুলের ব্যবস্থা। হালকা আসবাবে ঘর সাজাতে গাছের জুড়ি মেলা ভার। এখানে কর্নারে থাকছে গাছের আয়োজন, সঙ্গে বাড়তি নান্দনিকতা যোগ করেছে পটারিতে রাখা গাছের ডালটি।"
আয়না আসবাব,"অন্দরসজ্জায় দেয়ালজুড়ে আয়নার ব্যবহার বেশ কয়েক বছর ধরেই জনপ্রিয় হয়ে উঠছে। তবে ইদানীং যে বিষয়ে নতুনত্ব দেখা যাচ্ছে তা হলো, আয়নার নিচে থাকা নান্দনিক সব আসবাবের আয়োজন। কোনোটা হয়তো আয়নার নিচে যুক্ত হচ্ছে প্রয়োজনে, আবার কোনোটা বাড়াচ্ছে ঘরের নান্দনিকতা। সবাই এখন ছিমছাম আসবাবের দিকে ঝুঁকছে। যাতে কাজটাও হয়, আবার ঘরের সাজে যুক্ত হয় নান্দনিকতা। আর এই দুটো বিষয়কে সংযুক্ত করতে গিয়ে অন্দরসজ্জায় যুক্ত হচ্ছে নানা রকম নান্দনিক সব অনুষঙ্গের আয়োজন।,ছিমছাম ফিট আসবাব ঘরের সৌন্দর্য বাড়ায় বলে মনে করেন নাসরীন হক। এ কারণে ভারী কোনো আসবাব নয়, তাঁর বাসার প্রতিটি কোণেই দেখা যায় ছিমছাম আসবাবের আয়োজন। প্রায় প্রতিটি শোবার ঘরেই আছে আয়নার ব্যবহার। জানালেন, ভারী ড্রেসিং টেবিল তাঁর কখনোই পছন্দ নয়। আবার এদিকে সাজতে বসলেও দরকার ছোট ছোট কিছু জিনিসের। এসব দিক ভেবেই তিনি আয়নার নিচে জুড়ে দিয়েছেন ছোট ছোট কিছু আসবাব। এই যেমন কখনো টুল উল্টে দেয়ালে জোড়া দিয়ে বানিয়েছেন ড্রয়ার আবার কোনো ঘরে দিয়েছেন ছোট্ট কাঠের র‍্যাক। চাইলে ঘরের এমন আয়োজনে আয়নার নিচে মেঝেতে রাখতে পারেন ছোট শতরঞ্জি। বসার টুলটি হতে পারে একটু ব্যতিক্রম, কখনো–বা হাতে আঁকা টুল আবার কখনো ছোট বেঞ্চের আয়োজন।,শোবার ঘর ছাড়া অন্যান্য ঘরে আয়না দিয়ে সাজালে তার নিচের অংশটুকু ফাঁকাই রয়ে যায়। সেই ফাঁকা জায়গায় রাখতে পারেন নানা রকম ডেকোরেটিভ টুল। যেমন করেছেন অন্দরসজ্জাবিদ সাবিহা কুমু। কালো কাঠ বোর্ডের টুলের ওপর সাদা কাচ, নিচে নানা রঙের সাদা পাথর। নানা রকম পাত্রে রাখা হয়েছে গাছ, দেয়ালজুড়ে রাখা মাটির টেরাকোটা আয়নাটি পুরো বাসার মধ্যে করে নিয়েছে তার নিজস্ব অবস্থান। সিঁড়িঘরে গ্লাস পেইন্ট আয়না লাগানোর পরও কেমন জানি জানি ফাঁকা লাগছিল সাইদা আহমেদের। সিঁড়িঘরের অন্যান্য অংশের সঙ্গে সামঞ্জস্য রেখে সেখানে গাছের তাক রাখলেন। মনে হলো পুরো সিঁড়িঘর পেল পরিপূর্ণতা। এদিকে অ্যান্টিকের জিনিস বরাবরই পছন্দ রূপ বিশেষজ্ঞ বাপন রহমানের। অন্দরসজ্জাও নিয়েও কাজ করছেন তিনি। ঘরের দেয়ালে রাখা আয়নায় অ্যান্টিকের আবহ আনতে জুড়ে দিয়েছেন রডের ফ্রেম। নিচে রেখেছেন ভিন্টেজ লুকের ক্রোকারিজ কেবিনেট। কেবিনেটের ওপরে রাখা ল্যাম্পশেডের আলো ঘরের এই স্থানটুকুয় এনেছে আভিজাত্য।,অন্দরসজ্জা নিয়ে এখন সবাই সচেতন। যার যতটুকু সামর্থ্য আছে, ততটুকু দিয়েই সবাই এখন ঘরে আনতে চায় একটু ব্যতিক্রম ভাব। এই জন্য অন্দরসজ্জায় আসে প্রতিনিয়ত পরিবর্তন। এই ধরনের ব্যতিক্রমী আসবাবের আরেকটি সুবিধা হলো, এতে বজায় থাকে ঘরের স্বতন্ত্র বৈশিষ্ট্য। মিলে যায় না একজনের সঙ্গে আরেকজনের অন্দরসাজের ভাষা।"
রাঙানো দেয়ালে দূর হোক শূন্যতা,"দেয়াল মানেই ঘরের আভাস। আর ঘর মানেই দেয়ালের শোভা। নান্দনিক আসবাব, শৌখিন পণ্য ঘরে থাকেই। তারপরও ঘরকে কেমন শূন্য মনে হয়। যখন শূন্য মনে হবে, তখন অন্দরের আসবাব আর শৌখিন পণ্যের রদবদল না করে পাল্টে ফেলুন ঘরের দেয়ালটাকে। এবার দেখুন কেমন ঝলমল করে ওঠে পুরো ঘরের চেহারা।,অনেকে মনে করেন, অন্দরসজ্জা মানেই নির্দিষ্ট সময় পরপর ঘরের আসবাবে পরিবর্তন আনা। পুরোনো আসবাব সরিয়ে নতুন নতুন নকশার আসবাব দিয়ে আবার ঘর সাজানো। কিন্তু খেয়াল করে দেখেছেন কি, নতুন আসবাব আনার পরও আপনার আন্দরের সেই শূন্যতা কিন্তু যায়নি। তাহলে? হোম ডেকোর প্রতিষ্ঠান আর্টিস্টার পরিচালক কানিজ ফাতেমা জানালেন, দেয়ালের নকশায় ভিন্নতা এনেই কিন্তু পাল্টে ফেলা যায় ঘরের চেহারা।,ঘরের দেয়ালের অঙ্কনচিত্র বা ওয়াল পেইন্টিং নিয়ে কাজ করছে প্রতিষ্ঠানটি। কানিজ জানান, এ ক্ষেত্রে দেয়ালজুড়ে কোনো একটা গল্প তুলে ধরতে পারেন। চাইলে আঁকাতে পারেন আপনার প্রিয় কোনো জায়গার ছবি। তা না হলে দেয়ালের কোনো ছবি বা শৌখিন পণ্যের সঙ্গে সামঞ্জস্য রেখেও করতে পারেন ওয়াল পেইন্টিং।,মডেল ও অভিনেত্রী জিনিয়া আফরোজ নিজের ঘরের দেয়ালগুলোকে মনের মতো রাঙিয়ে এভাবেই অন্দরসাজে পরিবর্তন এনেছেন। বসার ঘরের দেয়ালটিতে আঁকা হয়েছে গাছের অবয়ব। গাছের শাখা-প্রশাখায় টানিয়েছেন পরিবারের সদস্যদের ছবি। গাছ যেভাবে শাখা-প্রশাখার বিস্তার করে ছড়িয়ে পড়ে চারদিকে, তেমনি পরিবারের মানুষগুলোও ছড়িয়ে থাকে একেক স্থানে—এ ভাবনারই বহিঃপ্রকাশ ঘটাতে চেয়েছেন বলে জানালেন জিনিয়া আফরোজ।,হলুদ দেয়ালে বাদামি গাছের শাখায় বসার ঘর পেয়েছে প্রাণবন্ত রূপ। একইভাবে ঘরের প্রবেশমুখের একটি দেয়ালে আঁকা হয়েছে পাতার ছবি। খাবার ঘরের দেয়াল ছবিতে দেখা গেল, বৈদ্যুতিক খুঁটি আর তারের ওপর বসে আছে কাক। জিনিয়া জানালেন, বিদেশে খোলা জায়গায় যেমন খাবারের আয়োজন থাকে, ঘরের মধ্যে সেই আমেজটি ফুটিয়ে তোলার একটা চেষ্টা করা হয়েছে। দেয়ালের অঙ্কনচিত্রের সঙ্গে সামঞ্জস্য রেখে বেঞ্চের আদলে বানানো হয়েছে খাবার টেবিলের চেয়ারগুলো। বাড়ির ছোট্ট মেয়ে টিয়ারার ঘরের সবুজ দেয়ালে ভেসে বেড়াচ্ছে সাদা পরিরা।,মনের মাধুরী মিশিয়ে আপনিও আঁকতে পারেন দেয়ালচিত্র। তবে এ বিষয়ে মানতে হবে কিছু দিকনির্দেশনা, জানালেন বার্জার হোম অ্যান্ড ডেকোরের উত্তরা শাখার ব্যবস্থাপক এবং রং–বিশেষজ্ঞ এফ এম হেলাল উদ্দীন। ,খাবার ঘরে যেহেতু প্রচুর প্রাকৃতিক জিনিসপত্র থাকে, তাই এর দেয়ালের পেইন্টিংয়ের বিষয়বস্তুতে প্রাকৃতিক আবহ তুলে ধরা যেতে পারে। শোবার ঘরে স্নিগ্ধ রংয়ের ব্যবহারে চোখ ও মনে প্রশান্তি আসবে। শিশুর ঘরের দেয়ালের জন্য উজ্জ্বল রং এবং অঙ্কনচিত্রে জনপ্রিয় কার্টুন চরিত্রগুলোর ব্যবহার জনপ্রিয়। ,এর পাশাপাশি সিলিংয়ে করাতে পারেন পেইন্টিং। আজকাল দেয়ালের অঙ্কনের সঙ্গে সামঞ্জস্য রেখে অনেকেই নানা ধরনের প্রপসের (যেমন বইয়ের তাক, শোপিস, ফটোফ্রেম) ব্যবহার করেন। পেইন্টিংয়ে এ ধরনের প্রপসের ব্যবহার করতে চাইলে তা যাতে ঘরের আসবাবের সঙ্গে সামঞ্জস্যপূর্ণ হয়, এ দিকটায় খেয়াল রাখার পরামর্শ দিলেন হেলাল উদ্দীন।"
জীবাণুমুক্ত নিরাপদ চারদেয়াল,"মহামারির প্রাদুর্ভাব বিশ্ববাসীকে নিজের স্বাস্থ্য ও পারিপার্শ্বিক নিরাপত্তা নিয়ে নতুন করে ভাবতে শিখিয়েছে। দৈনন্দিন ব্যবহারের টুকিটাকি ও পোশাক-আশাক জীবাণুমুক্ত করার পাশাপাশি এখন আমরা আমাদের ঘরের আসবাব, দেয়াল প্রভৃতিকে জীবাণুমুক্ত রাখার ব্যাপারেও সচেতন হয়ে উঠছি। পৃথিবীর মানুষ পরিবেশ সংরক্ষণে এখন আগের চেয়ে বেশি সচেতন হয়ে উঠছে; দৈনন্দিন জীবনযাত্রার প্রতিটি ধাপে স্বাস্থ্যসম্মত উপকরণ ব্যবহারের প্রচেষ্টা বৃদ্ধি করছে। ঘরের মেঝে থেকে চারদেয়াল—সবখানেই আমরা এখন নিজের ও পরিবারের সবার জন্য সবচেয়ে নিরাপদ এবং ঝুঁকিমুক্ত ব্যবস্থাটি গ্রহণ করতে চেষ্টা করি।,উন্নত বিশ্বের জীবনযাত্রা ইতিমধ্যেই নানা পরিবেশবান্ধব উপকরণের ওপর আংশিক বা পুরোপুরি নির্ভরশীল হয়ে পড়েছে। ক্ষতিকর ব্যাকটেরিয়া জন্মানো প্রতিরোধ করা হচ্ছে। এমনই এক প্রশংসনীয় উদ্যোগের আওতায় বার্জার বাংলাদেশের রঙের বাজারে যুক্ত করেছে ব্যাকটেরিয়ারোধী ও পরিবেশবান্ধব এবং টেকসই ও ভবিষ্যৎমুখী পেইন্ট-লাইন—বার্জার ব্রিদ ইজি ইকো সিরিজ। বার্জারের এই বায়োসাইডসমুক্ত রং ঘরের দেয়াল থেকে ৯৯ দশমিক ৯ শতাংশ পর্যন্ত ব্যাকটেরিয়া ধ্বংস করতে সক্ষম, ফলে ঘর থাকবে সুন্দর, সতেজ ও নিরাপদ। বার্জার ইজি ইকো সিরিজে রয়েছে ব্রিদ ইজি ইমালশন, ব্রিদ ইজি এনামেল, ব্রিদ ইজি সিলার, ব্রিদ ইজি পুটি এবং ব্রিদ ইজি এনামেল প্রাইমার।,বার্জার ব্রিদ ইজি দেশের প্রথম পরিবেশবান্ধব পেইন্ট সিরিজ, যার প্রধান বৈশিষ্ট্য এর আল্ট্রা লো ভোলাটাইল অর্গানিক কম্পাউন্ড (ভিওসি)। বিশেষ প্রযুক্তিনির্ভর ভিওসি-মুক্ত রেজিন নিয়ন্ত্রণ এবং প্রায় গন্ধহীন এই রঙের ব্যবহার ঘরের যেকোনো প্রাপ্ত বা অপ্রাপ্তবয়স্ক সদস্য এবং গর্ভবতী নারীদের জন্য নিরাপদ ও স্বাস্থ্যঝুঁকিমুক্ত,ব্যাকটেরিয়ারোধী হওয়ার কারণে এই রঙের ব্যবহারে দেয়ালে আবহাওয়াজনিত দাগ-ময়লা জমার কোনো আশঙ্কা থাকে না। পাশাপাশি, এটি পানিনিরোধক, ফলে জলীয় উপকরণের সাহায্যে দেয়াল পরিষ্কার করলেও দেয়ালে স্যাঁতসেঁতে ভাব জমতে পারে না। ব্রিদ ইজি ইমালশনের ব্যবহার ঘরের পরিসরকেও স্নিগ্ধ করে তোলে, ফলে গৃহস্থালির কাজে সারাক্ষণই পাওয়া যায় এক নতুন সতেজতা।,এমন সতেজতার পেছনের আরেকটি কারণ হলো, বার্জারের এই বিশেষ রঙের সিরিজটি অ্যালকাইলফেনল এথোক্সিলেট (এপিইও), সিলিকা, সিসা, পারদ এবং অন্যান্য ক্ষতিকর রাসায়নিক উপাদানমুক্ত। সুরক্ষার প্রশ্নে ব্রিদ ইজির এই অনন্য বৈশিষ্ট্যকে স্বীকৃতি দিয়েছে গ্রিন লেবেল সিঙ্গাপুর।,আপনার একান্ত প্রিয় এবং ব্যক্তিগত অন্দরমহলকে সব সময় আরামদায়ক রাখতে বার্জার ব্রিদ ইজি ঘরের ভেতরে বিশুদ্ধ বাতাসের নিশ্চয়তা দেয়। জলীয় সংমিশ্রণের ওপর নির্ভরকারী এই এনামেল পেইন্ট কাঠ, সিমেন্ট প্লাস্টার, কংক্রিট পাথর, অ্যাসবেস্টস, সিমেন্ট শিটসহ সব ধরনের পৃষ্ঠতলেই ব্যবহার করা যায়, ফলে ঘরে নকশার বৈচিত্র্য থাকা সত্ত্বেও রঙের তারতম্যগত কোনো সমস্যা তৈরি হয় না।আধুনিক জীবনযাত্রা ও পরিবর্তনশীল মানসিকতার দরুন আমরা এখন অনুভব করতে পারি, একটি দেয়াল কেবল ঘরের সীমানা নির্দেশক স্থাপনাই নয়, বরং এটি হয়ে উঠতে পারে জীবন্ত ক্যানভাস, ফুটিয়ে তুলতে পারে গৃহবাসীর মনের নানা রং, অজস্র কথা। এ ক্ষেত্রে, ব্রিদ ইজির ব্যবহারের মাধ্যমে আপনি ভবিষ্যতের প্রতি দায়িত্বশীলতার পাশাপাশি প্রকৃতির প্রতি ভালোবাসার স্বাক্ষরও রাখতে পারেন। এই রং হতে পারে সুরুচির পরিচায়কও।"
নকশাকারের অন্দরমহল,"লিপি খন্দকার। নকশাকার ও ফ্যাশন হাউস বিবিয়ানার স্বত্বাধিকারী। ঢাকায় নিজের বাড়ির অন্দর সাজিয়েছেন লোকজ নানা রকম উপাদান দিয়ে। সৃজনশীলতায় ভিন্নমাত্রায় ফুটে উঠেছে লোকজ আবহ।,‘তখন সবে ডিজাইনার হিসেবে কাজ শুরু করেছি। যে প্রতিষ্ঠানে কাজ করতাম, দেখলাম সেখানে কাজে লাগবে না এমন ব্লকগুলো ফেলে দেওয়ার জন্য বস্তায় ভরা হচ্ছে। জানতে পারলাম, মানিকগঞ্জের একটি নদীতে ফেলে দেওয়া হবে এগুলো। অকেজো হলেও ব্লকের ওপরের কারুকাজ ছিল দেখার মতো। কী মনে করে যেন বললাম, এগুলো ফেলে না দিয়ে আমাকে দিয়ে দিতে। তারপর এই ব্লকগুলোই একসময় আসবাব বানানোর কাজে লাগালাম,’ বলছিলেন ডিজাইনার লিপি খন্দকার।ছবি তুলতে আমরা গিয়েছিলাম ঢাকার নিকেতনে লিপি খন্দকারের বাড়ি। আর তখন বসার ঘরের এই ব্যতিক্রমী নকশার সোফাসেট তৈরির গল্প শোনালেন তিনি।,লিপি খন্দকার, পেশায় পোশাকের ডিজাইনার। তাঁর ঘরে সৃজনশীলতার ছোঁয়া থাকাটাই স্বাভাবিক। এই বাড়িতে ঘর সাজানোর নানা জিনিসের কোনোটা তাঁর নিজের নকশা করা, আবার কোনোটা কারুশিল্পীর হাতে বানানো। কোনোটা আবার এনেছেন দেশের বাইরে থেকে। লিপি জানালেন, ঘুরতে ভালোবাসেন। যখন যেখানে যান, প্রথমই খুঁজে বের করেন সেখানকার বিশেষ লোকজ পণ্য। ‘আসলে ঘর সাজানোর জন্য লোকজ পণ্য খোঁজাটা আমার একটা শখ।’ ,ফ্যাশন হাউস বিবিয়ানার স্বত্বাধিকারী লিপি খন্দকারের বাসার প্রবেশপথ দেখলেই বোঝা যায় তা। দামি জিনিসপত্র নয়, বরং সাদামাটা জিনিসও যে রুচিবোধের ছোঁয়ায় অসাধারণ হয়ে ওঠে, সেটার উদাহরণ এই বাড়ি।,প্রবেশপথ পেরিয়েই মূল বসার ঘর। এখানে বসার আয়োজনের আসবাবগুলো একটু সাবেকি আমলের নকশার। আসবাবগুলো বেশ নান্দনিক। ব্লকের সোফা তো আছেই, পাশাপাশি আরও কিছু নিচু সোফার আয়োজন। এসব লিপি খন্দকার বানিয়েছেন নিজের নকশায়। সোফার ওপর রাখা ছোট্ট ছোট্ট গদি আর কুশন। পাশবালিশ রাখা আছে আরামের জন্য। আসবাবের সঙ্গে মিল পর্দার নকশায়। কাপড়ের পেলমেটে আসবাবের মোটিফের ব্লক আর পাঁচটি পেয়ারের পর্দাও যেন বহন করছে লোকজ ধারার ঐতিহ্য। অবশ্য এই পর্দার নিচেও আছে আরেক পরতের পর্দা, যাতে বাইরের কড়া আলো সহজেই ঘরে আসতে না পারে।,বসার ঘরের দেয়াল সেজেছে লিপি খন্দকারের সংগৃহীত লোকজ পণ্য দিয়ে। আছে মুখোশ, আয়না, শোপিসসহ আরও কত কী। শুধু দেশ–বিদেশের লোকজ পণ্যই নয়, পরিবারের ঐতিহ্য ধরে রেখেছে এমন জিনিসের চিহ্নও আছে ঘরে। ‘এই যেমন এখানে যে পানের বাটাগুলো দেখছেন, এর মধ্যে একটা আমার শাশুড়ির নানিশাশুড়ি ব্যবহার করতেন’, জানালেন লিপি। ,বসার ঘরের পরে খাবার ঘর। নিজের নকশায় সাজিয়েছেন খাবার টেবিল। টেবিলের ওপরটায় শীতলপাটি। সাধারণ খাবার টেবিল এই কারণেই পেয়েছে নান্দনিক রূপ।মূল বসার ঘর ছাড়াও এই বাসায় আছে ছোট্ট আরেকটি বসার ঘর। যেখানে গল্প, আড্ডায় মেতে ওঠেন সবাই। যদিও পরিসর বেশ ছোট, তবে সাজানোর গুণে তা হয়ে উঠেছে আন্তরিক। ছোট্ট বেঞ্চে বসার ব্যবস্থা, সাজানো দেয়াল সব গোছানো আর শৈল্পিক।,ঘরে আরাম–আয়েশের যাতে কোনো ঘাটতি না হয়, সে জন্য শোবার ঘরের সাজ রাখা হয়েছে একেবারেই সাদামাটা। এই ঘরের বিশেষত্ব এক কোণে। যেখানে আছে একটু আয়েশ করে আকাশ দেখার ব্যবস্থা। লিপি খন্দকার বললেন, ‘যখন এই বাসায় আমরা আসি, তখন এই জায়গাটা বেশ প্রিয় হয়ে উঠল। কারণ, এখান থেকে খোলা আকাশ দেখা যায়। তাই এই আয়োজন।’ ঘরের এই জায়গায় বসার জন্য রাখা হয়েছে নিচু চেয়ার, কুশনে উজ্জ্বল রঙের বাহার। টেবিলের আয়োজনে আছে বেশ বৈচিত্র্য। হাতে আঁকা পটারির ওপর কাঁসার থালা বসিয়ে বানানো টেবিল আলাদা করে চোখে পড়ে। মূল শোবার ঘর থেকে এই জায়গার আয়োজন যে একটু আলাদা, তা বোঝার জন্য ঘরের আর্চে নিজেই করেছেন অঙ্কন চিত্র।,একদিকের দেয়ালজুড়ে রাখা বড় আয়না, কিনেছিলেন কক্সবাজারের বার্মিজ বাজার থেকে। এখানেও রং–তুলির ছোঁয়ায় এনেছেন নিজস্বতা। এসব তো আছেই, সব ছাপিয়ে এই ঘরের কবিতাগুলো ছুঁয়ে যাবে মন। লিপি খন্দকার বলছিলেন, কবিতা ভালোবাসেন তিনি। ইচ্ছা ছিল প্রিয় কবিতার পঙ্ক্তি দিয়ে সাজাবেন ঘর। সেই ভাবনামতো পর্দার ওপর কাঠের পেলমেটে খোদাই করিয়েছেন প্রিয় কবিতার পঙ্ক্তি। দেয়ালজুড়েও লিখতে চেয়েছেন। তবে সময়–সুযোগ পাননি বলে এখনো সেই কল্পনা রূপ নেয়নি বাস্তবে। এই ঘরে আছে নানা আলোর শেডের ব্যবহার। রাতে কবিতার ওপর নানা নকশার আলোর প্রতিফলন ঘরে যোগ করে ভিন্ন ভাষা।,আলোর ব্যবহার লিপি খন্দকারের বাড়ির আরেক বিশেষত্ব। বসার ঘর থেকে প্রতিটি ঘরেই দেখা গেল হালকা আলো–আঁধারি। লিপি খন্দকার বলছিলেন, ‘আমার বাসার অন্দরসজ্জার পুরো সৌন্দর্য ধরা দেয় রাতে। কারণ, সাবেকি আমলের নকশার আসবাব, লোকজ এসব পুরোনো নকশার পণ্য আর তার সঙ্গে ল্যাম্প শেডের আলো–আঁধার পুরো ঘরে কেমন জানি একটা মায়াবী আমেজ ছড়িয়ে দেয়।’ আর দিনে? ‘দিনের বেলায় লোকজ নকশার নানা উপকরণ তৈরি করে শৈল্পিক আবহ।’"
ঘর শীতল রাখতে যা যা করবেন,"দিন দিন পৃথিবীর তাপমাত্রা বাড়ছে। এর প্রভাব পড়ছে আমাদের জীবনযাপনে। তার ওপর আছে আমাদের গরম আবহাওয়া। আছে গায়ে গা লাগানো দালানকোঠা, যার জন্য ঘরে বাতাস চলাচল প্রায় হয় না বললেই চলে। আর সে জন্য আমাদের শোবার ও বসার ঘর হয়ে ওঠে গরম। গরমে আরাম পেতে বিভিন্ন কৌশল অবলম্বন করে থাকি আমরা। কিন্তু সবকিছুতে যে কাজ হয়, সেটা বলা যায় না। অথচ একটু সচেতনতা আর অভিনব ভাবনায় গরম থেকে মুক্তি পাওয়া যায় সহজে।,চলছে আশ্বিন মাস। ভাদ্রের তালপাকা গরম এখনো কাটেনি। বেশ ভ্যাপসা গরম আছে এখনো। সারা দিনের প্রচণ্ড রোদের তাপে রাতের বেলা ঘরের তাপমাত্রা এতটাই বেড়ে যায় যে আরামে ঘুমানোটা বেশ কষ্টকর হয়ে পড়ে। যাঁদের বাসায় শীতাতপ নিয়ন্ত্রণ যন্ত্র আছে তাঁদের কথা আলাদা। তবে যাঁদের বাড়িতে সে ব্যবস্থা নেই, তারাও কিন্তু অন্দরসজ্জায় সাধারণ কিছু কৌশল প্রয়োগের মাধ্যমে ঘর ঠান্ডা করে তুলতে পারেন।ঘরের ভেতরের পরিবেশ ঠান্ডা রাখতে প্রথমেই বাইরের প্রাকৃতিক বাতাস যাতে অনায়াসে ঘরে ঢুকতে পারে সে ব্যবস্থা রাখার পরামর্শ দিলেন হাইভের স্থপতি রাফিয়া মারিয়াম আহমেদ।,অনেককেই দেখা যায় ঘরে একাধিক জানালা থাকলে যেকোনো একটি বন্ধ করে তার সামনে আসবাব রাখেন। এটি একেবারেই করা যাবে না বলে জানান তিনি। এ ছাড়া রাতে যাতে ঘর ঠান্ডা থাকে, সে জন্য বাইরে কড়া রোদ উঠলে বেলা ১১টা থেকে বিকেল ৪টা পর্যন্ত ঘরের পর্দা টেনে রাখতে হবে। তাতে বাইরের কড়া রোদ ঘরে প্রবেশ করতে পারবে না। ফলে ঠান্ডা থাকবে ঘর।,অন্যদিকে রাতের বেলায় ঘরে খুব বেশি আলোর ব্যবস্থা না রাখাই ভালো। কড়া আলোর ব্যবহার ঘরের পরিবেশকে গরম করে। ঘর ঠান্ডা রাখতে ওয়ার্ম লাইট বা শীতল আলো ব্যবহারের পরামর্শ দিলেন রাফিয়া। চাইলে ঘরে একাধিক ল্যাম্পশেড ব্যবহার করতে পারেন।,খুব বেশি আসবাবের ব্যবহার ঘরের পরিবেশকে ঘিঞ্জি করে তোলে। ফলে ঘরের পরিবেশ গরম বলে অনুভূত হয়। দেখবেন, হালকা ছিমছাম আসবাব দিয়ে ঘর সাজালে চোখে এক ধরনের প্রশান্তির অনুভব হচ্ছে। কারণটা আর কিছুই নয়, স্থাপত্যবিদেরা মনে করেন চোখের শান্তির সঙ্গে মনের প্রশান্তি আর অনুভূতির রয়েছে এক বিশাল সংযোগ। ঠিক যে কারণে সবুজ দেখলে মন সতেজ হয়। ঘরে আসবাব কম রাখার বিষয়টি ঠিক সে রকমই। ঘরের ভেতরের পরিবেশ ঠান্ডা রাখার জন্য এটা খুব জরুরি।এ ছাড়া ঘরের ভেতর গাছ রাখলে পরিবেশ কিছুটা শীতল হয়। তবে যাঁদের ঘরে গাছ রাখা সম্ভব নয়, তাঁরা চাইলে মাটির পাত্রে পানি রেখে তাতে কিছু ফুলের পাপড়ি ছড়িয়ে দিতে পারেন। রাতের বেলায় সেই পাত্রেই রাখতে পারেন সুগন্ধি মোম। মোমের আলো ঘর ঠান্ডা রাখে। ঘর ঠান্ডা রাখার আরেকটি পদ্ধতি হলো ঘরের ভেতর ফ্যানের নিচে পানি ভর্তি বালতি রেখে দেওয়া। এ ছাড়া ঘুমাতে যাওয়ার আগে ঘরের পর্দায় পানি স্প্রে করে নিতে পারেন। এতে বাইরের গরম বাতাস ঘরে ঠান্ডা হয়ে ঢুকবে।"
ছিমছাম সাজের বাড়ি,"প্রতিটি বাড়িরই থাকে নিজস্ব ভাষা। আলাদা প্রকাশভঙ্গি। অন্দরের সাজেই ফুটে ওঠে বাড়ির বাসিন্দাদের রুচি। বাড়ি ছোট কিংবা বড়—গোছানো থাকলে দেখতে লাগে ছিমছাম। তবে বাড়ির আয়তন অনুযায়ী আসবাব বেছে নিলে ভালো। নীড় ছোট হলেও ক্ষতি নেই, যদি ভেতরের অংশে রাখা যায় খোলামেলা ভাব।,পেশায় শিক্ষক, মুনিয়া আরেফিনের বাড়িটি ১৬৫০ বর্গফুটের। এক মেয়ে নিয়ে তিনজনের সংসার। তিনটি শোবার ঘরের একটি তিনি শুধু ক্লজেট ঘর হিসেবে রেখেছেন। এ কারণে বাড়ির বাকি দুটি শোবার ঘরের ওপরও চাপ কম পড়ে। খুব বেশি আসবাব রাখেননি। কোনাগুলোকে সাজিয়েছেন ছোট ছোট আসবাব, শোপিস আর গাছ দিয়ে। হালকা রং আর নকশা বেছে নিয়েছেন প্রতিটি ঘরের জন্যই। আসবাব বা শোপিস দামি হলেই যে সুন্দর হবে, বিষয়টি তা নয়। বরং সাজানোর ওপরও নির্ভর করে অনেক কিছু। ফুলের নকশা পছন্দ করেন তিনি।"
বাড়ির গাছে রূপচর্চা,"বাড়ির গাছের আম, লেবু, পেঁপে, শজনে এমন আরও কত কী খাওয়ার সুন্দর সময়গুলো হারিয়ে যাচ্ছে। আধুনিকতার জালে জড়িয়ে নিখোঁজ হয়ে যাচ্ছে ‘বাড়ির গাছ’। তবু কোনো বাড়ির ছাদে ফুটে ওঠে অলকানন্দার হলদে মায়া, কারও বারান্দা রঙিন হয়ে ওঠে নয়নাভিরাম নয়নতারা বা কলাবতী ফুলের রঙে। কোথাও স্নিগ্ধতা আসে কাঠগোলাপের সুবাসে। টুকটাক বাগান করার সময়-সুযোগ পেলে বাড়িতে এমন কিছু গাছও লাগানো যেতে পারে, যেগুলোর সাহায্যে বাড়িতেই সহজে হতে পারে রূপচর্চার আয়োজন।,রোদ-ধুলা-বালু থেকে ত্বকে অস্বস্তি হয়, একে নিয়ন্ত্রণে রাখতে তুলসী দারুণ কার্যকর। ত্বককে উজ্জ্বল করতে, দাগ ও বলিরেখা কমাতে কাজে লাগবে হলুদ। পুদিনাপাতা অতিসংবেদনশীল ত্বকের জন্য সবচেয়ে ভালো (যেমন, রোদে গেলেই যাঁদের মুখের ত্বক লাল হয়ে যায় কিংবা রাসায়নিকের পার্শ্বপ্রতিক্রিয়ায় যাঁদের ত্বক পাতলা হয়ে গেছে), ব্রণের সমস্যায় কাজে আসবে আর পাতার শিরা (নরম শাখা) কাজে লাগে চুলের যত্নে। চুল আর ত্বকের জন্য ব্যবহার করতে পারেন অ্যালোভেরা। এই সব গাছই লাগানো যেতে পারে ছাদবাগান বা বারান্দার টবে। কিন্তু কোন গাছের কোন অংশ কীভাবে ব্যবহার করতে হবে, তা না জানলে হতে পারে হিতে বিপরীত। বাড়ির গাছে রূপচর্চার এমন নানা পরামর্শ দিলেন হার্বস আয়ুর্বেদিক স্কিন কেয়ার ক্লিনিকের আয়ুর্বেদিক রূপবিশেষজ্ঞ আফরিন মৌসুমী।,এক কাপ তুলসীপাতা নিয়ে রস করুন। ২ কাপ পানির সঙ্গে জ্বাল করুন। ঠান্ডা করে কিউব আকারের ছাঁচে পুরে ডিপ ফ্রিজে রাখুন। টোনার হিসেবে প্রতি রাতে ঘুমানোর আগে একটি কিউব মুখে ঘষে নিন। মুখ শুকিয়ে যাওয়ার পর ময়েশ্চারাইজার আবশ্যক।,ত্বকে ফুসকুড়ি, ব্রণ হওয়ার প্রবণতা বেশি হলে তুলসীপাতা নিন এক কাপ, রস করে হালকাভাবে গরম করুন। এক চা–চামচ চালের গুঁড়া ও এক চা–চামচ বেসন (মুগডালের) মিশিয়ে নিন। প্রতিদিন মুখে লাগিয়ে ১০ মিনিট পর ধুয়ে ফেলুন।,হলুদের রস নিন ২ টেবিল চামচ। ফুটিয়ে ঠান্ডা করে এতে এক টেবিল চামচ জিরা (গোটা) ভিজিয়ে রাখুন ১০ মিনিট। এরপর বেটে বা পেস্ট করে নিন। যোগ করুন ৩-৪ ফোঁটা লেবুর রস ও এক চা–চামচ তরল দুধ (গুঁড়া দুধ নয়)। মুখে লাগিয়ে ২০ মিনিট পর ধুয়ে ফেলুন। ত্বকে বেশি দাগ–ছোপ থাকলে (যেমন মেছতার দাগ খুব গাঢ় হয়ে থাকলে) প্রতিদিনও ব্যবহার করা যায়।,পুরো শরীরেও ব্যবহার করতে পারেন হলুদের প্যাক। শরীরের বিভিন্ন অংশে রঙের অসামঞ্জস্য (যেমন ঘাড়, বগল বা পেটে ছোপ ছোপ দাগ) থাকলে হলুদের রস নিন এক কাপ। ফুটিয়ে ঠান্ডা করে এতে চালের গুঁড়া এক কাপ, টক দই এক কাপ, লেবুর খোসাবাটা ২ টেবিল চামচ, লেবুর রস ২ টেবিল চামচ, বাদামি চিনি (ব্রাউন সুগার) আধা কাপ, কফিগুঁড়া আধা কাপ মিশিয়ে নিন। প্রয়োজনে এই অনুপাত ঠিক রেখে পরিমাণ কমবেশি করে নিন। শরীরে লাগানোর পর ১০ মিনিট অপেক্ষা করুন। এরপর ঘষে ঘষে তুলে ফেলুন। সপ্তাহে ১-২ দিন ব্যবহার করুন।,লেবুর রস নিন আধা কাপ, ফোটানো পানি আধা কাপ। এতে আধা কাপ মেথি ও আধা কাপ মৌরি দিয়ে ভিজিয়ে রাখুন সারা রাত। সকালে সব একসঙ্গে বেটে চুল ও মাথার ত্বকে লাগিয়ে রাখুন ২০ মিনিট। যাঁদের শীতের সময় খুশকির সমস্যা খুব বেশি হয়, তাঁরা গরমের সময় থেকেই সপ্তাহে ১-২ দিন এভাবে চুলের যত্ন নিলে শীতে আর এমনটা হয় না।,আধা লিটার ঠান্ডা পানিতে ছোট একটি লেবু মিহি স্লাইস করে দিয়ে ঢেকে রাখুন ১০-১৫ মিনিট। এরপর ওই পানিতে মুখ ধুয়ে ফেলুন (লেবু কচলানো যাবে না)। প্রতিদিনই রোদ থেকে ঘরে ফিরে এটি ব্যবহার করুন। রোদপোড়া ভাবটা থাকবে না। বাড়িতে যেদিন থাকবেন, সেদিনও ব্যবহার করা যাবে চাইলে।,ত্বকে খুব বেশি দাগ–ছোপ বা ত্বকের কোনো অংশে কালচে ভাব থাকলে আধা লিটার পানিতে ছোট একটি লেবুর মিহি স্লাইস নিয়ে বরফের কিউব করে রাখুন। ত্বকের দাগ–ছোপের স্থানটুকুতে ঘষে লাগিয়ে নিন সপ্তাহে চার দিন।,ঘৃতকুমারী বা অ্যালোভেরার রস (জেল) বের করে নিন ১ কাপ পরিমাণ। এতে ঢেলে নিন ২ কাপ ফুটন্ত গরম পানি। ১০ মিনিট পর ছেঁকে নিয়ে ব্যবহার করুন। এটিই ব্যবহারোপযোগী জেল। এই অনুপাতে প্রয়োজনমতো জেল তৈরি করে নিয়ে বানিয়ে ফেলুন প্যাক (চাইলে এই জেল ২-৩ দিন ফ্রিজে রেখেও ব্যবহার করতে পারেন):,অ্যালোভেরা জেল নিন এক টেবিল চামচ। যোগ করুন হলুদের রস দুই চা-চামচ (ফোটানো)। আরও নিন এক টেবিল চামচ বেসন (মুগডালের), ২-৩ ফোঁটা গ্লিসারিন এবং ২-৩ ফোঁটা জলপাই তেল। মিশ্রণটি ত্বকে লাগিয়ে ১০-১৫ মিনিট পর ধুয়ে ফেলুন। প্রতিদিনই ব্যবহার করতে পারেন কোমল ত্বকের জন্য।,অ্যালোভেরা জেল নিন ২ চা-চামচ, কাঁচা আমলকীর রস ৬ টেবিল চামচ, সঙ্গে নিন ৩-৪ ফোঁটা জলপাই তেল বা তিলের তেল কিংবা বাড়িতে তৈরি খাঁটি নারকেল তেল। এই প্যাক শুধু মাথার ত্বকে লাগিয়ে ১ ঘণ্টা পর ধুয়ে ফেলুন। সপ্তাহে ১ দিন ব্যবহারে চুলের উজ্জ্বলতা বাড়বে। গরমের সময় কিংবা ভেজা আবহাওয়ায় মাথার ত্বকের স্থানে স্থানে চুলকায় বা ফুসকুড়ি হতে দেখা যায়। সপ্তাহে একদিন অ্যালোভেরা জেল ২ টেবিল চামচ, কাঁচা আমলকীর রস ৬ টেবিল চামচ এবং ৩-৪ কোয়া রসুন একসঙ্গে বেটে নিয়ে তেলহীন, পরিষ্কার মাথার ত্বকে (চুলে নয়) লাগিয়ে রাখুন ১ ঘণ্টা। এরপর শ্যাম্পু করুন। সমস্যা বেশি হলে সপ্তাহে ২-৩ দিনও ব্যবহার করা যায়।,পুদিনাপাতা ছিঁড়ে রস করে ফুটিয়ে নিন। এই রস নিন ১ টেবিল চামচ, সঙ্গে অ্যালোভেরার জেল এক টেবিল চামচ (আগের নিয়মে তৈরি জেল)। এক টেবিল চামচ বেসন (মটর ডালের) যোগ করুন এতে। ২-৩টি লং বেটে দিন। মিশ্রণটি পুরো মুখে লাগিয়ে রাখুন ১০ মিনিট, সপ্তাহে ৩ দিন। ত্বকে লং দিলে একটু জ্বলতে পারে, ভয়ের কিছু নেই।,পাতা ছেঁড়ার পর যে শিরা রয়ে যায়, সেটি নিন একমুঠ। ভালোভাবে বেটে এতে এক কাপ আমলকীগুঁড়া, আধা কাপ মেথিগুঁড়া ও আধা কাপ শিকাকাইগুঁড়া দিয়ে চুলের প্যাক তৈরি করতে পারেন। চাইলে এই তিনটি উপকরণ গুঁড়া হিসেবে না নিয়ে গোটা অবস্থায়ও নিতে পারেন। তবে সে ক্ষেত্রে গরম পানিতে এগুলো সারা রাত ভিজিয়ে এরপর বাঁটতে হবে। উল্লিখিত পরিমাণেই বাটা উপকরণ যোগ করতে হবে পুদিনাপাতার শিরা বাটার সঙ্গে। গুঁড়া বা গোটা যেমন উপকরণেই প্যাকটি তৈরি করুন, এটি অপরিষ্কার মাথায় লাগাবেন না। শ্যাম্পু করে (এরপর চুল ময়লা না করে, তেল না লাগিয়ে) পরদিন সকালে এই প্যাক চুলে ও মাথার ত্বকে লাগিয়ে রাখতে পারেন আধা ঘণ্টা থেকে এক ঘণ্টা। এরপর চুল ধুয়ে ফেলুন (শ্যাম্পু করবেন না ওই দিন)। পরদিন শ্যাম্পু করা যাবে। সপ্তাহে এক দিন ব্যবহার করলেই চুল ভালো থাকবে, তবে চুল পড়ে যাওয়ার সমস্যা থাকলে সপ্তাহে ২-৩ দিন ব্যবহার করা ভালো।"
এসির চাই যত্ন,"এই বৃষ্টি তো এই গরম। এমনটাই চলছে এখন। তবে গুমোট গরমে এই সময়ে বেশ হাঁসফাঁস লাগে। গরমের কারণে অনেকেই শীতাতপনিয়ন্ত্রণ করার যন্ত্র (এসি) কেনেন। শুধু এসি কিনলেই তো হবে না। এসি কেনার আগে কী কী দেখে কিনবেন এবং ব্যবহারের সময় কীভাবে যত্ন নেবেন, সেটি জানতে হবে ভালোভাবে। তাহলেই এসি ব্যবহার করে গরমের দিনেও থাকতে পারবেন স্বস্তিতে। ,তুমুল বৃষ্টির দিনে বা শীতকালে অনেক সময় এসি বন্ধ থাকে। তাই নতুনভাবে এসি চালানোর আগে বাড়তি যত্ন নেওয়া উচিত। এসির যত্ন নিয়ে ইলেক্ট্রো মার্ট লিমিটেডর পরিচালক মো. নুরুল আফসার বলেন, এসির ব্যবহার বাড়ার সঙ্গে সঙ্গে এখন কারণে-অকারণে দুর্ঘটনার খবরও মিলছে। এর মূল কারণ মানহীন সহজলভ্য এসির ব্যবহার। এ ছাড়া যথাযথ সচেতনতা না থাকা ও রক্ষণাবেক্ষণের অভাবে দুর্ঘটনা ঘটতে পারে। কম দামে নানা রকম মানহীন এসি কেনার ফলে দুর্ঘটনা ঘটছে বলে মনে করেন বিশেষজ্ঞরাও।,বিশেষজ্ঞরা গবেষণা করে এসি সংশ্লিষ্ট দুর্ঘটনার যেসব কারণ চিহ্নিত করেছেন সে বিষয়ে জানালেন নুরুল আফসার। এসির পাওয়ার কেব্‌লে সঠিক স্পেক ব্যবহার না করা এবং দীর্ঘদিন সঠিক ও দক্ষ টেকনিশিয়ান দিয়ে এসি সার্ভিসিং না করার ফলে এসির কনডেনসারে ময়লা থাকলে কমপ্রেসরে উচ্চ তাপ ও চাপ তৈরি হয়ে এসি দুর্ঘটনা হয়। এসির ভেতরের পাইপের কোথাও ব্লকেজ থাকলে এবং সঠিকভাবে রেফ্রিজারেন্ট চার্জ না করলে এসির ভেতরে উচ্চ চাপ তৈরি হয়ে দুর্ঘটনা ঘটতে পারে।,ঢাকার বনশ্রীর তালুকদার ইলেকট্রনিকসে ১০ বছর ধরে এসি মেরামতের কাজ করছেন মোবারক তালুকদার। এসির মেরামত বিষয়ে জানতে চাইলে মোবারক তালুকদার বলেন, ‘বছরের বেশ কয়েক মাস এসি বন্ধ থাকে বা প্রায় চালানোই হয় না। তাই নতুনভাবে আবার এসি চালানোর শুরুতে একবার পেশাদার টেকনিশিয়ানদের দিয়ে চেক করিয়ে নেওয়া ভালো।’,এসি চালানোর আগে অবশ্যই বৈদ্যুতিক সংযোগ, সকেট, ফিল্টার—এসবের অবস্থাটা ঠিকমতো পরীক্ষা করতে হবে। এসির সংযোগ যেকোনো কারণে বিচ্ছিন্ন হয়ে যেতে পারে। তাই মাঝেমধ্যে এসির সংযোগ তার পরীক্ষা করে নেওয়া উচিত। এ ছাড়া অনেক এসি থেকে বিকট শব্দ হয়। একই সঙ্গে এসি থেকে আবার পানিও পড়ে। এ সমস্যা দেখা দিলে সঙ্গে সঙ্গে মেরামত করা উচিত।,এসি অনেক দিন বন্ধ থাকলে এসির ক্ষেত্রে প্রধান সমস্যা কুলিং বা ঠান্ডা করার ক্ষমতা কমে যাওয়া। এ ক্ষেত্রে এসির ভেতরের নেট খুলে ডাস্ট ক্লিনিং করে নিতে হবে। ব্যবহারকারী নিজেই সাধারণ উপায়ে এসির ইনডোর খুলে নেট ওয়াশ করে নিতে পারেন। এ ছাড়া কুলিং একেবারে বন্ধ হয়ে গেলে বুঝতে হবে এসির ভেতরে গ্যাস ফুরিয়ে গেছে। এ ক্ষেত্রে সংশ্লিষ্ট প্রতিষ্ঠানের গ্রাহকসেবা প্রদানকারী প্রতিনিধিদের মাধ্যমে গ্যাস রিফিল করে নিতে পারেন। বিক্রয়োত্তর সেবা প্রদানের সময় পার হয়ে গেলে সার্ভিস চার্জ প্রদান করতে হবে।,বিভিন্ন কারণেই এসিতে আগুন লাগতে পারে। এসির আগুন থেকে তা সহজে ঘরে ছড়িয়ে যেতে পারে। তাই সতর্ক থাকুন। নিরাপত্তার এই টিপস মেনে চলতে হবে। ইলেকট্রিশিয়ান মোবারক তালুকদার জানান, সারা রাত–দিন এসি চালু রাখা উচিত নয়। দীর্ঘক্ষণ চালু থাকলে এসির যন্ত্রপাতি অতিরিক্ত গরম হয়ে আগুন ধরে যেতে পারে। কোনো সমস্যা দেখা দিলেই প্রফেশনাল টেকনিশিয়ান দ্বারা এসি পরীক্ষা করান। এ ছাড়া বছরে কম হলেও একবার টেকনিশিয়ানকে এসি দেখানো উচিত। এসির ফিল্টার নিয়মিত পরিষ্কার রাখতে হবে। খেয়াল রাখুন যেন এসির ভেতর কিছু জমাট বেঁধে না যায়।,ভালো মানের এবং সঠিক মান ও স্পেকের পাওয়ার কেব্‌ল ব্যবহার করা। দক্ষ টেকনিশিয়ান দিয়ে এসির কনডেনসার নিয়মিত পরিষ্কার রাখা। বাজার থেকে এসি কেনার সময় কমপ্রেসরে রেফ্রিজারেন্ট আর৪১০এ গ্যাস ব্যবহার করা হয়েছে কি না, নিশ্চিত হওয়া। হাই টেম্পারেচার ও হাই প্রেশার পরীক্ষা করা। এসির ভেতরের পাইপের কোথাও ব্লকেজ আছে কি না, তা নিয়ম মাফিক পরীক্ষা করা।,বাজার ঘুরে দেখা গেল, বাসাবাড়ি বা অফিসে ব্যবহারের জন্য আলাদা এসি রয়েছে। ঢাকার হাজিপাড়ার মায়ের দোয়া স্টোরের বিক্রয় ব্যবস্থাপক মাসুদ আলম বলেন, ভালো ব্র্যান্ডের এসি দেখেশুনে কিনতে পারলে, সেটি প্রায় এক যুগের বেশি সময় টিকে যায়। ধুলাবালুমুক্ত পরিচ্ছন্ন স্থানে এসি বসানো উচিত। দক্ষ লোকের মাধ্যমে সঠিকভাবে এসি স্থাপন করতে হবে। ইনডোর ও আউটডোর ইউনিটের সামনে পর্যাপ্ত খালি জায়গা রাখতে হবে, যাতে করে প্রতিটি কোনায় বাতাস ছড়াতে পারে।,এসি কেনার আগে দেখেশুনে কিনতে হবে। কোথায় ব্যবহার করবেন, সে অনুযায়ী এসি কেনা উচিত। আগে থেকে ধারণা রাখতে হবে দরদামের ওপরও। ঘরের আয়তন বুঝে এসি কেনাই ভালো। যাঁদের প্রযুক্তি সম্পর্কে ভালো ধারণা রয়েছে, তাঁরা স্মার্ট এসি কিনতে পারেন। এই এসিগুলো স্মার্টফোন থেকেই নিয়ন্ত্রণ করা যায়। এসি কেনার আগে নিজের ঘরের আয়তন সম্পর্কে ভালো করে ধারণা নিন। নিজের ঘরের আয়তন অনুযায়ী এসি যদি কেনেন, তাহলে ঘর ভালোভাবে ঠান্ডা হবে।"
বিয়েবাড়ি সাজাতে,"বিয়ে মানেই সাজ সাজ রব। কনে সাজে, বর সাজে, সাজে আরও অনেকে। সাজিয়ে তোলা হয় বর-কনের ঘরবাড়িও। করোনাকালে বিয়ের সব আয়োজন হচ্ছে বাড়িতে। অনুষ্ঠানের জায়গা হিসেবেই সাজানো হচ্ছে বাড়ি। আয়োজন যত সীমিতই হোক না কেন, বাড়িটা হোক নান্দনিক।,পুরো বাড়ি থাক ছিমছাম। বাড়িতে নতুন চাদর, পর্দা, কুশন কভার, টেবিল ম্যাট প্রভৃতির ব্যবস্থা থাকতে পারে। অন্দরে আনা যেতে পারে নানা পরিবর্তন। যেমন আলোর ব্যবস্থায় ভিন্নতা অথবা ইনডোর প্ল্যান্ট কিংবা ফুলের তোড়ায় প্রকৃতির ছোঁয়া। অতিথিদের হাত ধোয়ার জায়গাটিও একইভাবে দৃষ্টিনন্দন করে তোলা যায়।,নীলাচল ইভেন্ট অ্যান্ড ম্যানেজমেন্টের প্রধান নির্বাহী কর্মকর্তা (সিইও) প্রিন্স আবদুল্লাহ আল মামুন বলেন, আগেকার দিনের বিয়ের মতো কাগজ দিয়ে সাজানো যেতে পারে এখনকার বিয়েবাড়ি। বাড়ির গ্যারেজ বা ছাদের মতো খোলা স্থানে হতে পারে এ ধরনের আয়োজন। নানা ধরনের কাপড়ও কাজে লাগাতে পারেন নান্দনিক সাজে।,কাগজের শিকল বা ঝালর দিয়ে সাজাতে পারেন বিয়েবাড়ি। শিকলের জন্য তিনকোনা করে কাগজ কাটতে পারেন, ফিতার মতো করে কেটে একটির মধ্যে আরেকটি ঢুকিয়েও শিকল তৈরি করা যায়। কাগজের ফুল কিংবা বল তৈরি করা যায়, আরও নানা সৃষ্টিশীল নকশা ফুটিয়ে তুলতে পারেন নানা রঙের কাগজে, নানাভাবে।,বাড়িতে কত রকম কাপড়ই তো থাকে। বেনারসি, শিফন, ডোরাকাটা, চেক নকশা বা মানানসই অন্য যেকোনো কাপড় এমনকি গামছাও কাজে লাগানো যায়। কাপড় দিয়ে করতে পারেন শামিয়ানা। দেয়ালে ইংরেজি ইউ অক্ষরের একটু পরিবর্তিত রূপে আটকে দিতে পারেন রং–বেরঙের কাপড়। উল দিয়ে তৈরি করতে পারেন পমপম বল। পমপম বলের চেইনও তৈরি করতে পারেন।,ছাদে হতে পারে বিয়ের আয়োজন। কিংবা বিয়ের মঞ্চের দুই পাশে থাকতে পারে দৃষ্টিনন্দন গাছ, পেছনে থাকল (ব্যাকগ্রাউন্ড) কাপড়। ল্যাম্পশেড ব্যবহারে ভিন্নতা আনতে পারেন। নিজেরাই বাড়িতে ছোট পরিসরে করতে পারেন আলোকসজ্জা। দেয়ালে ঝোলাতে পারেন মরিচবাতি। ছাদে মঞ্চের সামনে রঙিন আলপনা অাঁকা থাকলে নান্দনিক হয়ে উঠবে। সিঁড়িতেও থাকতে পারে আলপনা।,পুঁতি-পাথরের চেইন দিয়ে সাজাতে পারেন বিয়ের মঞ্চ কিংবা বর-কনের ঘর। কাজে লাগাতে পারেন রঙিন ফিতা, জরি বা বড় চুমকি। চিকন ও রঙিন চুড়ি ফিতায় ঝুলিয়েও চেইন বানাতে পারেন। ছাদ থেকে ঝোলানো চেইন বা দেয়ালে সাজানো চেইন দারুণ দেখায়। তাজা ফুলের লম্বা চেইন দিয়ে সাজাতে পারেন বিয়ের জায়গাটা। ঘরের মেঝে ও দেয়ালে আঁকতে পারেন আলপনা। ঘরে বড় মাটির টব থাকলে তাতে নকশা করতে পারেন। মেঝেতে এঁকে নিতে পারেন আবিরের আলপনা। ককশিট বা শোলার নকশা কাজে লাগাতে পারেন। কৃত্রিম হারিকেন, কুলা, ডালা এমনকি লাউও ব্যবহার করতে পারেন দেয়ালসজ্জায়। বাড়িতে চাইলে বিয়ের মঞ্চ সাজাতে লোহার ফ্রেমও তৈরি করিয়ে নিতে পারেন।,ঘর সাজানোর বিষয়ে অনলাইনভিত্তিক সেবা নিতে পারেন অনুষ্ঠান ব্যবস্থাপনা প্রতিষ্ঠান থেকে। ইন্টারনেটের খোলা জানালা দিয়ে হাত বাড়িয়ে কুড়িয়ে নিতে পারেন বাড়ি সাজানোর টুকরো বুদ্ধি। কম খরচে, কম আয়াসে সামান্য কিছু যোগ করেই বিয়েবাড়ি সাজানো যেতে পারে অনবদ্য উপায়ে।"
বিয়ের সেই সাজসজ্জা,"বিয়ে মানেই একটা সাজ সাজ রব। শুধু বর–কনেই নয়, আত্মীয়স্বজনসহ অভ্যাগতরা তো বটেই, পুরো বাড়িই সেজে ওঠে বৈচিত্র্যময় সাজে। না হলে বিয়েবাড়ি ঠিক জমে না। এ সাজের রয়েছে রকমফের, প্রজন্ম থেকে প্রজন্মে তার ঘটেছে বিবিধ রূপান্তর।,এই একুশ শতকে নগর কিংবা গ্রাম সবখানেই লেগেছে পরিবর্তনের হাওয়া। কিন্তু পারিবারিক ছবির অ্যালবামগুলো ঘাঁটলে পরিবারের বিভিন্ন সদস্যের বিয়ের যে ধূসর ছবিগুলো স্মৃতি জাগিয়ে তোলে, সেগুলো বলে ভিন্ন কথা। একটু বিশদে বলা যাক।,বিয়ের দুই প্রধান চরিত্র বর ও কনে। এ দুজন সবকিছুর মধ্যমণি, সাজসজ্জারও। এখন গায়েহলুদ থেকে শুরু করে বিয়ের দিন পর্যন্ত বর–কনের সাজসজ্জা মানেই পারলার। নিদেনপক্ষে প্রশিক্ষিত সজ্জানিপুনা কোনো বিউটিশিয়ানকে ডেকে আনা। কিন্তু বছর ১৫ আগেও, এমনকি গ্রামের দিকে এখনো কোনো কোনো এলাকায় বর–কনের সাজসজ্জায় প্রধান ভূমিকা পালন করেন বাড়ির বা পাশের বাড়ির ‘সর্বকর্মপটীয়সী’ কোনো আপা কিংবা ভাবি। এই করোনাকালের বিয়েতে তাঁদের কদর যেন আবার বাড়তে শুরু করেছে।,বিয়ের আগের দিন রাতভর মেহেদি লাগানো হবে হাতে। রাতভর হইহুল্লোড়ের মাঝে চলবে হাতে মেহেদি লাগানো, পায়ে আলতা লাগানোর পালা—এসব আমাদের বিয়েবাড়ির অকৃত্রিম গল্প। হ্যাঁ, তখন ছিল বাটা মেহেদির যুগ, কাজলদানির যুগ, আলতার বোতলের যুগ, কাজলদানিতে বানানো কাজলে চোখ সাজানোর যুগ, জরি–চুমকি ছাড়াই বানানো বাহারি বেণির যুগ।,হাতের মেহেদি হোক বা কনের চুল, ভ্রুটা খানিক আকর্ষণীয় করাই হোক বা গালে হালকা গোলাপি আভা ফুটিয়ে তোলা, পুরোটাই নিপুণ হাতে করতেন সেই ‘মুশকিল আসান’ আপা কিংবা ভাবি। সঙ্গে থাকত সজ্জা বিষয়ে নিপুণ হয়ে উঠতে আগ্রহী বয়সে নবীন কোনো নারী।,কনের পোশাক ও অলংকার পছন্দের ক্ষেত্রে বাড়ির বয়োজ্যেষ্ঠা নারীদের কথাই ‘শেষ কথা’। সবকিছু পছন্দ করে কিনে এনে সাজানোর ভার তুলে দেওয়া হতো সজ্জানিপুনা সেই ভাবি বা আপার হাতে। তিনি ধীরে ধীরে বসনভূষণে আবৃত করে সাজিয়ে তুলতেন জীবনের নতুন পর্বে প্রবেশ করতে যাওয়া কনেকে।,বরের সাজসজ্জাতেও ডাক পড়ত বাড়িরই কোনো নারীর। তবে পুরুষের চেয়ে নারীর সাজসজ্জার প্রচলন ও বৈচিত্র্য বেশি বলে বরের সাজসজ্জা এখন যেমন গুরুত্ব পায়, তেমন গুরুত্বপূর্ণ ছিল না একটা সময়। হালকা প্রসাধন, হয়তো কপালে চন্দনের ফোঁটা, চুলের হালফ্যাশনের ছাঁট, মানানসই পোশাক সাধারণত এই ছিল বরের ‘বিয়ের সজ্জা’।,বর–কনে যতই মধ্যমণি হোক, শুধু তাঁদের সাজসজ্জাতেই বিয়েবাড়ি সম্পূর্ণতা পেত না। পুরো বাড়ির ছিল আলাদা সজ্জার ব্যাপার।,পরিষ্কার ঝকঝকে করে তোলা হতো বাড়ি। পাকা বাড়ি হলে নতুন একপ্রস্থ রং করিয়ে নেওয়া হতো। কখনো কখনো পুরোনো প্রাচীন গাছের গোড়ায়ও পড়ত সাদা রঙের পোচ। বাড়িতে পড়ত নতুন আলপনা। সাধারণত বাড়ির নারীরাই সেসব আলপনা করতেন। বর–কনের সঙ্গে পুরো বাড়ি যেন সেজে উঠত নতুন করে। বাড়ি সজ্জার ব্যাপারটি সম্পূর্ণ হতো বিয়ের দিন।,বাড়ির সাজসজ্জার ভার পড়ত কিশোর–তরুণদের ওপর। উচ্ছ্বাস আর অস্থিরতায় কাঁচা হাতে কাটা বেশুমার রঙিন কাগজের শিকল, বিভিন্ন নকশায় কাটা কাগজ, দড়িতে বাঁধা কাগজের রঙিন নিশান, থরে থরে সাজানো গাঁদা ফুলের ঝুল, সরু দড়িতে ঝোলানো দেবদারু কিংবা আমপাতার কারুকার্য, বাঙালির আবহমান বিয়েবাড়ির সজ্জা।,বিয়ে হবে কিন্তু তার একটা সিংহদরজা তৈরি হবে না, বাঙালি কোনো দিন সেটি হতে দেয়নি। শহরে তেমন দেখা না গেলেও গ্রামীণ পরিবেশে খুবই গুরুত্বপূর্ণ বিয়ের গেট। বাঁশের কাঠামোয় রঙিন কাপড়ে তৈরি করা বিয়েবাড়ির উঁচু গেট দূর থেকে চোখে পড়ে। সুদৃশ্য এ গেট দেখলেই বোঝা যায়, এ গ্রামে কারও বিয়ে হচ্ছে।,রঙিন শাড়ি ছিল বিয়েবাড়ির গেট সাজানোর প্রধান জিনিস। যেসব গ্রামে একসময় বিদ্যুৎ ছিল না, সেসব গ্রামে ডায়নামো কিংবা জেনারেটর দিয়ে আলোকিত করা হতো গেটে। গ্রামের তরুণ–যুবকদের হাত থেকে বিয়েবাড়ির গেট সাজানোর দায়িত্ব এখন চলে গেছে ডেকোরেটর ব্যবসায়ীদের হাতে। চাহিদা ও বাজেট মাফিক তাঁরাই এখন তৈরি করে দেন হালফ্যাশনের বিয়েবাড়ির সিংহদরজা।,শেষ করা যাক বাসরঘরের সাজসজ্জা দিয়ে। বেহুলার বাসরঘরে ছোট্ট খুঁত থাকায় অনর্থ ঘটেছিল। কিন্তু বাঙালি নিজের বাসরঘর সজ্জায় কোনো খুঁত রাখতে চায় না। ফুল আর ঝরি এ দুটি আবহমান কাল থেকে বাঙালির বাসরঘরের শোভা বাড়িয়ে চলেছে। সিলিং থেকে ঝুলিয়ে দেওয়া গাঁদা ফুল কিংবা রঙিন জরি, নতুন চাদরে ঢাকা বিছানায় ছড়ানো গোলাপের পাপড়ি—দৃশ্যটা অতীত–বর্তমানে প্রায় একই রকম হলেও পুরোনো হয়নি কখনো।,নতুন জীবনের শুরুতে সুসজ্জিত সুরভিত ফুলেল বাসরঘর—জীবনের এক অদ্ভুত মেটাফোর।"
ছোট্ট বারান্দার নান্দনিকতায়,"গাছপালা তো থাকবেই, তার সঙ্গে ঘরের বারান্দায় যদি থাকে একটু বসার আয়োজন তাহলে কেমন হবে বলেন তো? ঢাকা শহরের বেশির ভাগ ফ্ল্যাট বাড়িগুলোর বারান্দা আয়তনে এতই ছোট হয়ে থাকে যে সেখানে গাছপালা রাখাই দায়। এই অল্প পরিসরে বসার আয়োজন করাটা একটু কষ্টকরই বটে।,তবে একটু বুদ্ধি খাঁটিয়ে আর অন্দরসজ্জার নিয়ম নিতি মেনে সাজালে ঘরে থাকা জিনিস দিয়েই কিন্তু সেজে উঠতে পারে আপনার ছোট্ট বারান্দা টি। করোনা সংক্রমণে ঠেকাতে যেহেতু এখন বাইরে যাওয়া মানা তাই অবসর কাটানোর জন্য এই বারান্দাই হয়ে উঠতে পারে ঘরের প্রিয় স্থান। ,কমবেশি সবার বাসায় বাড়তি কুশন বা গদি থাকে। বারান্দায় একটু আয়েশ করে সময় কাটাতে বসার জন্য মেঝেতে বিছিয়ে নিতে পারেন এমন বড় কুশন বা গদি। এই ধরনের জিনিসের ব্যবহার ছোট পরিসরের ঘরকে বড় দেখাতে সাহায্য করে, এমনটাই বলা হয় অন্দরসাজে পাঠে। আলাদা কুশন কাভার থাকলে তো ভালোই তবে তা থাকলেও চিন্তার কোনো কারণ নেই। বাড়িতে থাকা গামছার কাপড় কাভার হিসেবে গদি বা কুশনে ব্যবহার করতে পারেন। চাইলে দেয়ালে হেলান দিয়ে একটু আয়েশ করে বসার জন্য রাখতে পারেন ছোট্ট কুশন। তবে বাড়তি কুশন বা গদি না থাকলেও চিন্তা নেই।,ঘরে থাকা ছোট ছোট মোড়া বা জল চৌকিগুলো সাজিয়ে রাখতে পারেন বারান্দায়। টুকটাক এই আসবাব গুলি কম বেশি সবার বাড়িতেই থাকে। তবে খেয়াল রাখবেন এসব আসবাব যেন প্লাস্টিকের তৈরি না হয়। কারণ বারান্দা ঘিরে থাকা সবুজ গাছগাছালির সঙ্গে প্লাস্টিকের আসবাব একেবারেই বেমানান। তাই বারান্দার আসবাব হিসেবে এখন কাঠ, বেত বা বাঁশের তৈরি মোড়া বেশ জনপ্রিয়তা দখল করে আছে। এ ছাড়া হাতে আঁকা (হ্যান্ড পেইন্টের) মোড়াও রাখতে পারেন বারান্দায়।,শুধু বসার আয়োজনই নয়, ছোট্ট পরিসরের এই বারান্দাতেই কিন্তু করতে পারেন চায়ের কর্নারও। এ ক্ষেত্রে যদি মেঝেতে বসার আয়োজন থাকে তাহলে কাঠের টুল বা ছোট মোড়ায় হতে পারে এই চা পর্বের আয়োজন। খুব বেশি কিছু নয়, ধূমায়িত চায়ের কাপ আর তা পাশে রাখা ছোট পট প্ল্যান্ট কিন্তু এনে দেবে ভালো লাগার ছোঁয়া। এ ছাড়াও ছোট ছোট কিছু ক্র্যাফট পণ্য যদি রেখে দেওয়া যায় টেবিলে তা ও এনে দেবে শৈল্পিক আবহ। তবে মোড়া বা টুলে বসার আয়োজন থাকলে সান্ধ্যকালীন চা পর্বের আয়োজনটা মেঝেতেই বেশি জমে উঠবে। বারান্দার মেঝেতে শতরঞ্জি বিছিয়ে তার ওপর বাঁশের ম্যাট বা রানারে রাখা যেতে পারে চা খাবার পাত্রটি। সময়টা তো শরৎকাল। এই সময়ের ফুল রাখা যেতে পারে আয়োজনের এক কোণে।,এদিকে রাতের বেলা বারান্দায় আলোকসজ্জার ব্যবস্থা তো থাকেই, তবে দিনের আলোতেও আলোকসজ্জায় চমক আনতে পারেন বারান্দায়। এ জন্য বারান্দার একটি কোণ বেছে নিন। এই কোণে গাছ রাখার জন্য একটু নান্দনিক মাটির পাত্র ও পটারি ব্যবহার করতে পারেন।,মাটির বোলে পানি দিয়ে ছড়িয়ে দিন রং বেরংয়ের নকশা করা মোম। বোলে কিছু গোলাপের পাপড়ি দিয়ে দিন। গোলাপের সুগন্ধে আর মোমের মায়াবী আলোয় দেখুন না কেমন স্নিগ্ধ হয়ে উঠেছে আপনার ঘরের ছোট্ট বারান্দাটি।"
দেয়ালে সাজানো গাছ,"পৃথিবীজুড়েই এই করোনাকালে প্রকৃতি মেলে ধরেছে নিজেকে। এমনকি এই দুঃসময়ে বৃক্ষপ্রেমীদের মনের প্রফুল্লতা ধরে রেখেছে বাড়ির সবুজ গাছ। ঘরে রাখা যায় এমন অনেক গাছ রয়েছে, যেগুলো নির্মল আবহ তৈরি করে। অন্দরসাজে একটু ভিন্নতার জন্য অনেকেই দেয়ালে ঝুলিয়ে দিচ্ছেন ছোট টবের গাছগুলো। অন্যভাবে সাজিয়ে–গুছিয়ে রাখছেন সবুজের সমারোহ।,গাছ রাখার জন্য সাধারণত ঘরের কোনাকেই বেছে নেওয়া হয় বেশি। তবে সে ক্ষেত্রে ঘরের আকার খুবই গুরুত্বপূর্ণ। কারণ, ছোট ঘরের মেঝেতে বেশি গাছ রাখলে তা এলোমেলো দেখায়। সে ক্ষেত্রে দেয়ালে ঝুলন্ত স্ট্যান্ডে গাছের টব সাজানো যায়। এতে ঘরে বেশ খোলামেলা আমেজ আসবে বলে জানালেন স্থাপত্য ও অন্দরসজ্জাবিষয়ক প্রতিষ্ঠান হাইভের প্রধান স্থপতি রাফিয়া মারিয়াম আহমেদ। এ ছাড়া ঘরের দেয়ালে গাছ রাখতে মানানসই স্ট্যান্ড ও টব ব্যবহারের জন্য বিভিন্ন পরামর্শ দিয়েছেন তিনি।,বড় ঘরের কোনাগুলোতে গাছ সাজাতে ব্যবহার করতে পারেন কয়েক ধাপ বা স্তরের স্ট্যান্ড। আবার বড় খোলা দেয়ালের জন্য বেছে নিতে পারেন দুই বা তিন ধাপের স্ট্যান্ড। এ ধরনের স্ট্যান্ডে দেয়ালের শূন্য ভাব অনেকটাই দূর হবে। ভিন্নভাবে গাছ রাখতে চাইলে দেয়ালের দুই পাশে ছোট স্ট্যান্ড রেখে মাঝখানে বড় স্ট্যান্ড রাখা যায়। সে ক্ষেত্রে বড় স্ট্যান্ডে বড় গাছ বা ছোট ও মাঝারি মিলিয়ে দুটি গাছ মানানসই হবে।,হালকা রঙের দেয়ালে সবুজ, নীল, হলুদ, কালো ও লালের মতো গাঢ় রঙের স্ট্যান্ড মানিয়ে যাবে। স্ট্যান্ড ও টবের রঙে থাকতে হবে ভিন্নতা। সঙ্গে রাখতে পারেন কৃত্রিম আলোর ব্যবস্থা। স্ট্যান্ড যদি দুই স্তরের হয়, তবে টবের ভিন্ন রং আনবে নতুনত্ব। একটু গাঢ় রঙের দেয়ালে সাদা, সোনালি, হালকা গোলাপি রঙের স্ট্যান্ড ব্যবহার করতে পারেন।,এ ছাড়া দেয়ালে ওয়ালপেপার, কাঠের খোদাই করা কাজ বা ছবি আঁকা থাকলে আকারে ছোট ও খুব বেশি কারুকাজ নেই, এমন স্ট্যান্ডই মানানসই। কয়েক ধাপের স্ট্যান্ডে উঁচু–নিচু করে গাছ রাখলে প্রথমেই লতার মতো নিচে ঝোলানো গাছ, পরে মাঝারি আকারের এবং শেষে কিছু বড় গাছ সুন্দর দেখাবে। স্ট্যান্ডের তিনটি ধাপের মাপ হতে হবে দেড়, দুই ও তিন ফুট। এতে চোখের একঘেয়ে ভাব দূর হবে। স্ট্যান্ডগুলো অবশ্যই সাত ফুট উচ্চতা মেপে সেখান থেকে দেয়ালে বা জানালার গ্রিলে ঝোলাবেন, যেন চলাচলে অসুবিধা না হয়।,বারান্দা বা জানালার গ্রিলে চার কোনা আকারের বড় লোহার স্ট্যান্ডে দুটি ও চারটি করে টব রাখতে পারেন। গ্রিলের স্ট্যান্ডে হলুদ, নীল বা লাল রঙের গোল আকারের টব রঙিন আমেজ আনবে। শোবার ঘরে ছোট একটি বা দুটি স্ট্যান্ডে গাছ সাজালেই তা সুন্দর দেখাবে। আর খাবার ঘরের দেয়ালে না সাজিয়ে একটি কোনায় দুই ধাপের স্ট্যান্ডে গাছ রাখতে পারেন।,অনলাইন শপ রাইট চয়েজের নির্বাহী পরিচালক মহিদুল হক বলেন, ঘরের গাছের জন্য খুব বেশি আলো ও জায়গার দরকার পড়ে না, ঝুলন্ত স্ট্যান্ডে গাছ রাখা সম্ভব। পাশাপাশি দেয়ালের সৌন্দর্য বাড়াতে স্ট্যান্ডগুলোও ভূমিকা রাখে। রাইট চয়েজ, অনলাইন ওয়ার্ল্ড বিডি, বিউটি গ্রিন বিডির মতো অনলাইন দোকানে পেয়ে যাবেন গাছের জন্য বাইসাইকেল, অর্ধচন্দ্র, সিঁড়ি আকারের এবং ফুল ও লতার নকশা করা স্ট্যান্ড। ফরমাশ দিয়েও পছন্দমতো স্ট্যান্ড বানিয়ে নিতে পারেন।"
ঈদে পরিচ্ছন্ন বাড়ি,"ঈদুল আজহা মানে কোরবানির মাংস কাটাকুটিতে পার হবে দিন। তবে করোনাভাইরাস সংক্রমণের কারণে এবার ঘরের পরিচ্ছন্নতার দিকে দিতে হবে বাড়তি নজর। ঈদের দিনে মাংস কাটার স্থান ও কাটাকাটির সামগ্রী জীবাণুমুক্তকরণ ও নিজের পরিচ্ছন্নতার দিকেও এবার বিশেষ ভাবে গুরুত্ব দেওয়া জরুরি।,রাজধানীর বঙ্গবন্ধু শেখ মুজিব মেডিকেল বিশ্ববিদ্যালয়ের মেডিসিন বিভাগের সহকারী অধ্যাপক ফজলে রাব্বী চৌধুরী বলেন, মাংস কাটার সময়ে মাস্ক ও গ্লাভস পড়া এবং কাজ শেষে ৫০ সেকেন্ড ধরে হাত সাবান–পানিতে ধুয়ে নেওয়া নিরাপদ। মাংস কাটার স্থানে সাবান–পানি এবং জীবাণুনাশক দিয়ে পরিষ্কার করলে যেকোনো ভাইরাস নষ্ট হবে। মাংস কাটার ছুরি, কাঁচি, চপিং বোর্ড সাবান–পানিতে কিছুটা সময় ভিজিয়ে রেখে ধুয়ে নিতে হবে। এ ছাড়া কাঁচা মাংসের ভাইরাস দূর করতে কলের প্রবাহমান পানির ধারায় ৫ থেকে ১০ মিনিট ধরে মাংস পরিষ্কার করতে হবে।,ঈদের তিন–চার দিন আগে থেকেই ঘর পরিষ্কারের পর্বটি শুরু করতে হবে। হালকা কুসুম গরম পানিতে সাবান ও জীবাণুনাশক মিশিয়ে মেঝের আঠালো ভাব তুলে নিলে ঈদের দিনে কষ্ট অনেকটাই কমে যাবে। এ ছাড়া আসবাবগুলো ভালো করে মুছে নেওয়া জরুরি। প্রতিটি ঘরের পর্দা, চাদর দুই বা তিন দিন আগে হালকা সাবান ও জীবাণুনাশকে পরিষ্কার করে নিলে সজীবতা আসবে এমনটাই বললেন রাজধানীর গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক তাসমিয়া জান্নাত।,পরিচ্ছন্নতা নিয়ে কিছু পরামর্শ,রান্নাঘরের পরিচ্ছন্নতা,বাড়ির ছোট্ট একটি জায়গা নিয়ে রান্নাঘর হলেও এটি অপরিষ্কার হয় বেশি। ঈদের আগে ও ঈদের দিনে পুরো রান্নাঘর হালকা গরম পানি, সাবান ও জীবাণুনাশকের মাধ্যমে পরিষ্কার করতে হবে। এ ছাড়া সামান্য লেবু বা ভিনেগার ছিটিয়ে শুকনা কাপড় দিয়ে মুছে নিলে দেখবেন কাঁচা মাংসের গন্ধ উধাও, সঙ্গে মিলবে সজীবতা আর সুগন্ধ।,বসার ও খাবার ঘরের পরিচ্ছন্নতা,ঈদের আগেই বসার ঘরের সোফার কভার সাবান ও জীবাণুনাশকে ধুয়ে নেওয়া নিরাপদ। তবে তা যদি সম্ভব না হয়, অবশ্যই ড্রাই বা ভ্যাকুয়াম ক্লিনার ব্যবহার করুন। এতে ধুলা–ময়লা ও স্যাঁতসেঁতে গন্ধ কমবে। খাবার ঘরের টেবিলে যেহেতু খাবার পরিবেশন করা হবে, তাই টেবিল সাবান ও জীবাণুনাশকের মাধ্যমে পরিষ্কার করে নিন। খাবারের আগে ও পরে পরিষ্কার করার পাশাপাশি সুগন্ধের জন্য সামান্য লেবুপানিও ব্যবহার করতে পারেন।,ফ্রিজ ও ওভেনের পরিচ্ছন্নতা,ঈদের দিনে মাংস রাখতে ও বিভিন্ন খাবার তৈরিতে ফ্রিজ ও ওভেন সব থেকে বেশি ব্যবহার হবে। তাই তিন বা চার দিন আগেই পরিষ্কারের কাজটি সেরে ফেলতে হবে। সাবান–পানি ব্যবহারের পর লেবু বা ভিনেগার দিয়ে মুছে নিলে ফ্রিজ ও ওভেন থেকে সতেজ একটা ঘ্রাণ আসবে। আর গন্ধ কমাতে চাইলে ডিপ ফ্রিজেও রাখতে পারেন দুই টুকরা লেবু।"
অন্দরসাজে-পর্দা চাদর,"‘পর্দা ঝুলান। সেগুলো ঘরে পরিপূর্ণতা আনবে। সাজের অন্যতম অনুষঙ্গ লিপস্টিকের মতোই একে চিন্তা করতে হবে।’ বিখ্যাত মার্কিন ডিজাইনার ও অন্দরসজ্জাবিদ পিটার ডানহামের এমন উক্তির সঙ্গে একমত হয়তো হওয়াই যায়। কারণ, ঘরের সৌন্দর্যের অনেকটাই নির্ভর করে পর্দা আর বিছানার চাদরের ওপর।,আসছে ঈদুল আজহা। ঘরের পর্দা বা চাদর নিয়ে নতুন করে ভাবাই যায়। রুচিশীল নকশা ও রঙের পর্দা–চাদর, ঈদের দিনে আপনার ঘরের সাজে পরিপূর্ণতা আনবে। তবে জানালা-দরজার পর্দা ও বিছানার জন্য চাদর নির্বাচনে হতে হবে যত্নবান। অন্দরের আকার, মেঝের ধরন অনুযায়ী বিছানার চাদর আর পর্দা পরিবর্তন করতে হবে। আর এতেই ঈদের সাজে পুরো ঘর নতুন হয়ে উঠবে।,ঘরের আকার–আকৃতি কেমন, তার ওপর নির্ভর করেই ঈদের দিনে বিছানার চাদর ও পর্দা বাছাই করা উচিত। মেঝের ধরন, ঘরের আকার আর আলোর উপস্থিতি—সব বিষয়েই দিতে হবে প্রাধান্য। আকারে বড় ঘর এবং মেঝেতে কাঠের কারুকাজ বা মার্বেল করা ঘরে গাঢ় যেকোনো রঙের বিছানার চাদর ও পর্দা মানিয়ে যাবে খুব সহজেই। ছোট ঘরে ছোট ছাপা ও ব্লক করা এবং হালকা রঙের বাটিক বা টাই–ডাইয়ের পর্দা ও চাদর ভালো লাগবে। এতে ঘরের আকার বড় মনে হবে এবং এলোমেলো দেখাবে না।,চাদর অবশ্যই হতে হবে বিছানার মাপমতো, তবেই এর সৌন্দর্য ফুটে উঠবে। বর্ষার সময়ে সুতি চাদর আরামদায়ক হবে। পর্দার ক্ষেত্রে সুতি ছাড়াও সিল্ক বা কৃত্রিম তন্তুর পর্দা ব্যবহার করা যায়। এমন মতামত দিলেন অন্দরসজ্জা প্রতিষ্ঠান এম অ্যান্ড এসের প্রধান ও ইন্টেরিয়র ডিজাইন কনসালটেন্ট মুমানা ইসলাম। ,বছরজুড়ে চাদর আর পর্দায় যে ধরনের নকশা দেখা গেছে, এখন সেসবে এসেছে পরিবর্তন। বাজারে এখন চলছে চারপাশে বর্ডার দেওয়া বিছানার চাদর। ফুলেল ছাপা বা ব্লকপ্রিন্টের বর্ডার দিয়ে ভেতরে ছোট কলকি, গোল আলপনা বা লতার সঙ্গে বড় কয়েকটি ফুলের নকশা এবারই প্রথম দেখা যাচ্ছে। পর্দায় শুধু নিচের বা ওপরের দিকে করা নকশার প্রাধান্য কমে আসবে। পুরো পর্দায় করা নকশা রয়েছে এবার ক্রেতাদের পছন্দের তালিকায়।,আড়ংয়ের বিছানার চাদর ও পর্দার নকশায় রয়েছে নতুনত্ব। ফুলেল ছাপার প্রাধান্য থাকলেও তার ধরনে এসেছে পরিবর্তন। পুরো চাদরে ছোট ছোট ফুল, ফুলের আলপনা রয়েছে। আছে ফুল ও লতাপাতার আরও সব নকশা। এগুলোর জন্য মাধ্যম হিসেবে ব্যবহার করা হয়েছে ব্লকপ্রিন্ট, অ্যাপলিক ও কাটওয়ার্ক ইত্যাদি। পাশাপাশি টাই–ডাইয়ের নকশাও দেখা যাচ্ছে পর্দায়।,হোমটেক্সের টুইল কাপড়ের ফুলেল ছাপের বর্ডার দেওয়া চাদরের চাহিদা বেশ বলে জানা গেল। এ ছাড়া চাদরের পুরোটায় লতার সঙ্গে ছোট ছোট পাতার নতুন নকশাও দেখা যাচ্ছে। ঈদে ঘরে দেশীয় আমেজ আনতে নকশি কাঁথার কাজ করা চাদরও ব্যবহার করতে পারেন। অনলাইনভিত্তিক দেশি ই-শপে চিরাচরিত নকশি কাঁথার চাদরের পাশাপাশি ডোরাকাটা হালকা নকশি করা চাদর একেবারেই ভিন্নধর্মী।,ফ্যাশন হাউস যাত্রায় চাদর ও পর্দা সারা বছরই পাওয়া যায়। এখন রয়েছে ব্লকপ্রিন্ট ও টাই–ডাই করা বিশেষ কিছু পর্দা ও চাদর। অনলাইনভিত্তিক ঐক্যতে হাতের কাজ করা, ছাপা ও এমব্রয়ডারি করা হালকা ও গাঢ় দুই রঙের পর্দা পাওয়া যাচ্ছে।"
আলোময় সজীব ঘর,"চোখের আরাম আর মনের আনন্দের জন্য এক চিলতে সবুজই যথেষ্ট। বাড়ির বাইরে বের হওয়া হচ্ছে না এখন। জানালার ওপারেও কষ্টে দেখা মেলে গাছের। বাড়ির ভেতরে যখন সারা দিন আনাগোনা, সবুজের স্পর্শ নিয়ে আসা যায় সেখানেই। কংক্রিটের কাঠখোট্টা ভাব দূর করতে গাছের জুড়ি নেই। গাছ আর টেবিল ল্যাম্পের নমনীয় আলো নান্দনিক আবহ আনতে পারে অন্দরসাজে। আলোকিত সজীব ভাব ছড়িয়ে পড়বে মনেও।,লেখা ও সাজানো: রয়া মুনতাসীর"
আমার খোলা হাওয়া,"চারদিকে বেশ ভ্যাপসা গরম। দিন গড়িয়ে বিকেল শুরু হওয়ার সঙ্গে সঙ্গে ইট–পাথরের এই শহরে এই উত্তাপ যেন আরও ছড়িয়ে পরে। শীতাতপ নিয়ন্ত্রণযন্ত্র ব্যবহার না করে এমনিতেও ঘর ঠান্ডা রাখা যায়। এ ক্ষেত্রে মেনে চলতে হবে অন্দরসাজের কিছু কৌশল। করোনাভাইরাসের এ সময় বিশেষজ্ঞরা বলছেন ঘরে প্রাকৃতিক আলো–বাতাসের ব্যবস্থা যেন থাকে।,হাইভের স্থপতি রাফিয়া মারিয়াম আহমেদ বললেন, এই সময় ঘরে প্রাকৃতিক হাওয়া–বাতাস ঢোকানো ছাড়া সত্যিই কোনো বিকল্প নেই। তবে অন্দরসাজের অন্যান্যও কিছু বিষয়ের দিকেও দিতে হবে বাড়তি নজর। সূর্যের তীব্রতাকে গ্রহণ করে রাতের বেলায় ঘরের দেওয়ালগুলো যেন ছড়াতে থাকে উত্তাপ। এই সময় হালকা আলো বা ওয়ার্ম লাইট ঘরের তাপমাত্রাকে সহনীয় রাখতে সাহায্য করে।,রাফিয়া মারিয়মের সঙ্গে কথা বলতে বলতেই মনে পড়ল আমার এক সহকর্মীর বাসার কথা। যার বাসায় রাতের বেলায় প্রতিটি কোণ থেকেই ছড়িয়ে পরে ল্যাম্পশ্যাডের আলো। তার কাছ থেকেই তখন জানতে পেরেছিলাম কারণটা আর কিছুই নয়, ঘর যাতে ঠান্ডা থাকে সে জন্য এই আয়োজন। সত্যিই তাই, ওই বাড়িতে পা রাখতেই যেন ছুঁয়ে যায় একপশলা শীতল হাওয়া।,ঘরকে ঠান্ডা রাখার বিষয়টি কিছুটা মনস্তত্ত্বের সঙ্গে জড়িত বলেও মনে করেন বিশেষজ্ঞরা। যেমন ঘরের এককোণে একটা মাটির চারিতে কিছু তাজা সুগন্ধি ফুল রাখুন। দেখবেন, ঘরে ঢোকার সঙ্গে সঙ্গেই ফুলের সুগন্ধ ঘরের হাওয়াকে করে তুলছে মোহনীয়। দেয়ালে হালকা রঙের ব্যবহারও মনে একধরনের স্বস্তি আনতে সহায়তা করে, মন প্রশান্ত হলে তাঁর প্রভাব পড়ে শরীরে। চোখের এই স্বস্তিটুকুতেই যেন ঘর হয়ে উঠে আরামদায়ক।,ঘরে বেশি আসবাবপত্র থাকলে সেই ঘরকে স্বাভাবিকভাবেই ঘিঞ্জি বলে মনে হয়, অপর দিকে হালকা আসবাবের ব্যবহার ঘরে একধরনের শীতল আমেজ এনে দেয়—বললেন রাফিয়া মারিয়াম আহমেদ। একইভাবে কৃত্রিম ফোয়ারায় পানি পড়ার শব্দেও ঘরে একধরনের ঠান্ডা আবহ তৈরি হয়। মনস্তত্ত্বের ব্যাপারটা এমন যে গরমের দিনে ভারী গয়নায় জমকালো পোশাকের কারও সাজ দেখলে যেমন মনে আসে অস্বস্তি, তেমনি হালকা রঙের পোশাকে স্নিগ্ধ সাজ দেখলেই মনে হয়ে ওঠে প্রশান্ত।,অন্দরসাজে কিছু রদবদলও ঘরকে ঠান্ডা রাখতে সাহায্য করে। যেমন জানালায় হালকা কাপড়ের পর্দার ব্যবহার, যে ঘরে গরম বেশি আসে সেই ঘরে টিয়া সবুজ, গোলাপি, হালকা আকাশি এমন এক রঙের সুতি কাপড়ের পর্দা লাগিয়ে দিন। দেখুন বাইরে থেকে আসা রোদের প্রকোপ পর্দার রঙের প্রতিফলনের কারণে কী নান্দনিক হয়েই না ঢুকছে আপনার ঘরে। ঘরের গাছের বিষয়টি তো এখন বেশ জনপ্রিয়। ঘর ঠান্ডা রাখতে এর জুড়ি মেলা ভার। যাঁরা শীতাতপ নিয়ন্ত্রণ যন্ত্র (এসি) ছাড়া ঘুমাতে পারেন না, তাঁরা বিছানায় শীতল পাটির ব্যবহার করে দেখতে পারেন। প্রাকৃতিকভাবে তৈরি এই পাটি নিয়ে আসে শীতল আবহ।,ঘর শীতল রাখতে আরও যা,l বেলা ১১টা থেকে বিকেল ৪টা পর্যন্ত ঘরের পর্দা টেনে রাখুন। এই সময় পর্যন্ত বাইরে প্রচুর রোদ থাকে। যে কারণে পর্দা টেনে রাখলে বাইরের গরম বাতাস আর ঘরের ভেতরে ঢুকতে পারবে না।,l অনেকেই ঘরে একাধিক জানালা থাকলে কোনো একটি জানালাকে বন্ধ রেখে তার সামনে আসবাব রেখে দেন। এসি ব্যবহার করলে আলাদা কথা। তবে যাঁরা ব্যবহার করছেন না তাঁরা আসবাব সরিয়ে নিতে পারেন। যাতে খুব সহজেই জানালা দিয়ে প্রাকৃতিক আলো–বাতাস ঘরে খেলা করতে পারে।,l খুব বেশি গরম পড়লে বালতিতে হালকা বরফ পানি সরাসরি ফ্যানের নিচে রেখে দিন। এই পদ্ধতি ঘরকে খুব সহজেই ঠান্ডা করে। জানালার পর্দাতেও স্প্রে করে পানি ছিটিয়ে দিতে পারেন। এই পদ্ধতিতে বাইরের গরম বাতাস ভেতরে ঠান্ডা হয়ে ঢোকে।"
স্বস্তির বারান্দা,"শুধু গাছ দিয়েই হয়তো বারান্দা সাজিয়েছেন এত দিন, একটু হয়তো বসার ব্যবস্থা। চাইলে বাড়ির বারান্দা মনের মতো করে সাজাতে পারেন। চলতি পথে কত কিছুই না পড়ে থাকতে দেখা যায় এদিক-ওদিক। যেমন গাড়ির টায়ার বা তেলের ড্রাম। কখনো ভেবে দেখেছেন, ফেলে দেওয়া এসব জিনিস ব্যবহার করেও সাজানো যায় বারান্দা?,বছর কয়েক আগেও লেটার বক্স ভরে থাকত প্রিয়জনদের বার্তা। সময়ের পরিবর্তনের সঙ্গে সঙ্গে চিঠির বাক্স হারিয়ে গেছে। এই ব্যাপারটা খুব মিস করতেন ফারাহ জাবীন। বারান্দা সাজাতে গিয়ে ভাবলেন, কেমন হয় যদি দেয়ালে শোভা পায় একটি চিঠির বাক্স। ভাবনামতোই জোগাড় করলেন এবং বারান্দার দেয়ালে ঝুলিয়ে দিলেন চিঠির বাক্স।,চাকার টায়ারে বারান্দায় বসার আয়োজন, আদৌ কি সেটা সম্ভব? এমনটাই দেখা গেল ফারাহ জাবীনদের বাসার বারান্দায়। লাল, সবুজ আর নীল রঙে রাঙানো টায়ারে করা হয়েছে বসার আয়োজন। টায়ার এক মাথা থেকে আরেক মাথায় জালি বেতের সাহায্যে এই বসার ব্যবস্থা হয়েছে। এর ওপরে কুশন পেতে বসার আয়োজন করা হয়েছে। তেলের ড্রামে লাগিয়েছেন মাধবীলতা। এসবেই এই বারান্দা হয়েছে অন্য রকম।,কাজের প্রয়োজনে এখন অনেককেই যেতে হচ্ছে বাড়ির বাইরে। তবে যাঁরা বাসায় থাকছেন, তাঁদের কিন্তু কাজের হ্যাপা কম নয়। যেহেতু কাজ ছাড়া বাইরে বের হওয়া এখন উচিত নয়, তাই বাসার এক চিলতে বারান্দায় যেন মিলছে স্বস্তির আশ্রয়। এই সময়ে তাই বারান্দার অন্দরসাজে একটু এদিক–ওদিক বদল তো আনা যেতেই পারে। এই যেমন অনেকে বাড়িতেই তো অব্যবহৃত দেয়াল ঘড়ি থাকে, তা এই সময় ঝুলিয়ে দিতে পারেন বারান্দার দেয়ালে, দুই পাশে থাকতে পারে দুটি ঝুলন্ত পট। চাইলে দেয়ালে রাখতে পারেন হারিকেনও। যদি এসব কিছু না থাকে, তাহলে একটি বড় কুশন পেতে তাতে একটি গামছার কাপড় জড়িয়ে নিলেও বারান্দায় আসবে স্নিগ্ধ আবহ—এমনটাই বলছিলেন অন্দরসজ্জাবিদ সাবিহা কুমু। যদি বাড়িতে পুরোনো টুল বা টেবিল থাকে, নিজের হাতে তা রং করে বারান্দায় রাখতে পারেন। ছোট ছোট টিপট, ফুলদানি আর কলম–ডায়েরি সাজিয়ে রাখা টেবিলেই জমে উঠতে পারে বিকেলে চায়ের আয়োজন। একটু যদি লেখালেখি বা গান শোনার অভ্যাস থাকে, তাহলে তো আর কথাই নেই। এদিকে মাটির চাড়িতে যদি পানি দিয়ে কিছু গাছ বা লতাপাতা রেখে দিলে পরিপূর্ণ হবে বারান্দার সাজ।গাছপালা তো থাকবেই, তার সঙ্গে খুব সামান্য আয়োজনে সাজানো বারান্দা ঘরে থাকার এই সময়ে আপনাকে দেবে একটু নিশ্বাসের জোগান। আসছে বর্ষার দিন। তো আর দেরি কেন? শুরু হয়ে যাক আজই। করোনাভাইরাস সংক্রমণের এই সময়ে ঘরের বারান্দাটাই হয়ে উঠুক আপনার বৃষ্টিবিলাসের এক টুকরো আঙিনা।"
পরিবেশনায় পরিপাটি,"এই করোনাকালে ঈদের দিন ঘরোয়া আমেজে পরিবারের সদস্যদের সঙ্গে ছোট আয়োজন তো থাকতেই পারে। ঈদের দিন বাড়িতে থাকা বাসনকোসন ও টেবিল সজ্জার উপকরণ দিয়েই আপনি নান্দনিক পরিবেশ তৈরি করতে পারেন। টেবিল সাজানোর জন্য প্রথমেই কিছু বিষয় মাথায় রাখতে হবে। ঘরে থাকা উপাদানে সাজাতে পারেন ঈদের দিনের টেবিল। খাবার টেবিলের আকার ও রঙের ওপর নির্ভর করে তার সজ্জার বিষয়গুলো নির্ধারণ করতে হবে। খাবার ঘরে বেশি জায়গা থাকলে টেবিলের স্থান পরিবর্তন করলেও আসবে ভিন্নতা—এমনটাই জানালেন অন্দরসজ্জাবিদ গুলশান নাসরীন চৌধুরী। এ ছাড়া ঘরে থাকা বাসন ও অন্য উপকরণ দিয়ে টেবিলে পরিবর্তন আনতে দিয়েছেন কিছু পরামর্শ। এখন গ্রীষ্ম। তাই প্রকৃতিতে গরমের প্রাধান্যও বেশি। ঈদের সকালের সময়টাতে তাই টেবিলে সাদা রঙের ক্লথ শুভ্রতা ও আরামদায়ক অনুভূতি দেবে। তবে এই সময়ে বাসায় সাদা টেবিল ক্লথা না থাকলে যেকোনো বিছানার সাদা চাদর বা সাদা ওড়না ব্যবহার করা যেতে পারে। এ ছাড়া পুরোনো জামদানির পাড় বা ফেলে রাখা শাড়ি কেটে নকশা করতে পারেন। ,টেবিল ক্লথ যেহেতু সাদা তাই খাবার পরিবেশনের বাসন হওয়া চাই একটু রঙিন। ঘরে থাকা রঙিন বাসন ভিন্ন রূপ এনে দেবে। রঙিন সিরামিক বা মেলামিনের বাসনে সকালের নাশতা পরিবেশন করতে পারেন। চামচ ব্যবহার করতে পারেন সিরামিকের বা কাঠের। টেবিলে সামান্য স্নিগ্ধতা আনতে পারে ফুল। তবে বাইরে গিয়ে নয়, বরংআপনার বারান্দায়, ছাদে বা বাগানে ফোটা ফুল বা শুধু সবুজ পাতাও পানিতে ধুয়ে এক কোণে সাজাতে পারেন।,দুপুরের খাবার পরিবেশনের আগে টেবিল ক্লথটা পরিবর্তন করে নিতে পারেন। কারণ টেবিল সাজাতে টেবিল ক্লথ খুব গুরুত্বপূর্ণ। যেহেতু এ সময়ে একটু ভারী খাবার পরিবেশন হবে তাই টেবিল ক্লথের রং হতে পারে হালকা গোলাপি বা নীল ধরনের। ক্লথ না থাকলে একই রকম ভাবে এই রঙের নকশা বা ছোট ফুলের ছাপা চাদর বা ওড়না বিছানো যাবে অনায়াসে। আর সব সময়ে ব্যবহারের সময় প্লাস্টিকের টেবিল ম্যাট বিছিয়ে নিলে পরিষ্কার করাও সহজ হবে। ,দুপুরের খাবার পরিবেশনের জন্য স্বচ্ছ কাচের বাসন ব্যবহার করা যেতেই পারে। সকালে গোল আকারের বাসন ব্যবহার করলে দুপুরে একটু পরিবর্তন এনে ঘরে থাকা চারকোনা আকারের বাসন টেবিলে সাজানো যায়। রুপালি রঙের চামচ এই বাসনের সঙ্গে মানানসই হবে। টেবিলের এক পাশে ঘরে থাকা ফল ঝুড়িতে বা কাচের বোলে সাজিয়ে রাখলে কিছু নতুনত্বআসবে।,রাতের জন্য টেবিল ক্লথ হিসেবে লাল রঙের কোনো কাপড় বেছে নিতে পারেন। তার ওপর সাদা বা হালকা রঙের টেবিল ম্যাট ও রানার বিছিয়ে দিন। একরঙা সাদা বা কালোর পাশে সোনালি বর্ডার করা সিরামিকের ডিনার সেট ভালো লাগবে। এর সঙ্গে সোনালি রঙের চামচ ব্যবহার করতে পারেন। আর টেবিলের পাশে ঘরে থাকা মোম গ্লাসে সাজালে টেবিলের সাজে আসবে পূর্ণতা।"
পরিচ্ছন্ন নান্দনিক অন্দর,"একটানা অনেক দিন ঘরে বসে থাকতে থাকতে কি একঘেয়েমিতে পেয়ে বসেছে? এবার তাহলে ঘরের সাজের দিকে বিশেষ মনোযোগ তো দিতেই পারেন। এতে যেমন অন্দরসাজে আসবে নতুনত্ব তেমনি একই ঘরে থাকতে যে বিরক্তি আপনাকে ঘিরে ধরেছিল তারও খানিকটা হবে অবসান। আর সামনেই ঈদুল ফিতর। নাই–বা হলো এবার বাইরে ছুটে বেড়ানো, তাই বলে কি ঘরে আনা যাবে না উৎসবের আবহ।,যেহেতু বাড়িতে বসে আছেন তাই ঘর সাজাতে বসে গেছেন অভিনেত্রী অর্চিতা স্পশিয়া। জানালেন, শুধু ঘরের নান্দনিকতার দিকেই নয়, পরিচ্ছন্নতার দিকে সব সময়ই মনোযোগ দিয়ে থাকেন তিনি। ‘আর এখন তো করোনাভাইরাস সংক্রমণের ভয়ে সবকিছুতেই মেনে চলতে হচ্ছে বাড়তি সতর্কতা। জীবাণুনাশক দিয়ে নিয়মিত ঘর তো পরিষ্কার করছিই পাশাপাশি সুইচ বোর্ড, দরজার হাতল, ছিটকিনি—এসব পরিষ্কার করছি নিজ হাতেই।’ বলছিলেন স্পর্শিয়া। আমাদের দেশে ধুলার পরিমাণ এত বেশি যে নিয়মিত ঘরের আসবাব ও অন্যান্য উপকরণ পরিষ্কার না করলে ঘরটাই যেন কেমন হয়ে ওঠে। তাই স্পর্শিয়া এ কাজটা সব সময়ই করেন।,ঘর মানেই তো নিজস্ব জায়গা। সেটা যদি পরিচ্ছন্ন না হয়, ঘরের সাজ যদি মনের মতো না হয় তাহলে তো সেই ঘরকে আপন বলে মনে হয় না। এমনটাই ভাবনা অর্চিতা স্পর্শিয়ার। হালকা আসবাব ভালোবাসেন। ঘরে অপ্রয়োজনীয় জিনিস একেবারেই তাঁর অপছন্দ। পুরোনো দিনের কিছু জিনিসপত্র আর নিজের আঁকা ছবি, ঘরে শুধু এটুকুই।,মায়ের সঙ্গে থাকেন স্পর্শিয়া। মা–মেয়ে দুজনেরই পছন্দ নান্দনিক অন্দরসাজ। স্পর্শিয়া বলছিলেন, এই বাসার মূল প্রাণ হচ্ছে বই ও গাছ। আর এ কারণে এই বন্দী সময়েও একঘেয়েমি পেয়ে বসেনি তাঁদের। ঈদের দিন বাড়িতে কী করবেন, তা নিয়ে এখন থেকেই চলছে পরিকল্পনা। ‘আসলে ঘরে যা যা আছে সেসবের মধ্যে একটু অদল–বদল করব আর কী।’ উত্সবে–আয়োজনে ফুল দিয়ে ঘর সাজাতে ভালো লাগে স্পর্শিয়ার। এবার যদি সুযোগ মেলে তবে দোলনচাঁপায় সাজাবেন ঘর। মোমের আলো আর ল্যাম্পশ্যাডের আলো–ছায়ার খেলায় ঘরগুলো সেজে উঠবে নতুন সাজে।,এদিকে ঘরে থাকা উপকরণ দিয়ে এভাবে নতুনত্ব আনার কথা বললেন স্থপতি ও অন্দরসজ্জাবিদ রাফিয়া মারিয়াম আহমেদ। যেমন আলমারিতে অনেক শাড়ি থাকে, যেগুলো হয়তো আর পরা হবে না। এখন সেখান থেকে কিছু শাড়ি বেছে নেওয়া যেতে পারে ঘর সাজানোর জন্য। এবার আসবাব ও দেয়ালের সঙ্গে মিলিয়ে এসব শাড়ি দিয়েই বানিয়ে নিতে পারেন জানালার পর্দা। সঙ্গে ম্যাচিং কুশন কভারও বানিয়ে নিতে পারেন। যদি পুরোনো জামদানি থাকে তাহলে ঘরের জানালায় থাকা পর্দার চারধারে সেই জামদানির পার জুড়ে নিন। এসব বানাতে যে সব সময়ই সেলাই মেশিন লাগবে, তা কিন্তু নয়। সুই–সুতা দিয়েও নিজ হাতেই আপনি কাপড় জোড়া লাগাতে পারেন পর্দায়। যদি বসার ঘরে কুশন থাকে সেখানেও কাভারের চারদিকে এমন কাপড় জুড়ে দিতে পারেন। অনেকের বাড়িতে শীতল পাটি থাকে, এমন পাটিতেই বসার আয়োজন করতে পারেন। এখানেও পাটির ,চারধারজুড়ে লাগিয়ে নিতে পারেন পুরোনো নকশাওয়ালা কাপড়। অনেকেই ঘর সাজাতে গাছ ব্যবহার করে থাকেন। যেহেতু এখন ডেঙ্গুর সময়, তাই এই দিকে বিশেষ সতর্কতা অবলম্বনের প্রয়োজন মনে করেন রাফিয়া মারিয়াম। যেমন, ঘরে যদি গাছ দিয়ে সাজাতে চান তবে সেখানে যেন পানি না জমে থাকে সেদিকে খেয়াল রাখুন। গাছে পানি দেওয়ার প্রয়োজন হলে বারান্দায় নিয়ে পানি দিন। পানি মাটির ভেতর ঢুকলে তবেই সেই গাছটি ঘরে আনুন। পানিতে বেড়ে ওঠা গাছ এই সময় ঘরে না রাখাই ভালো।,বাড়িতে যদি এনামেল রং থাকে তবে, তা দিয়ে মাটির টবগুলো রাঙিয়ে নিতে পারেন। একই ভাবে ঘরের যেকোনো একটি দেয়ালকেও রাঙাতে পারেন।,আসবাবের জায়গার একটু অদলবদল এই সময় ঘরকে দিতে পারে এক নতুন রূপ। সারা বছর যাদের আলাদা করে ঘর গোছানোর সময় হয় না, এই বন্দী সময়ে তাঁরা কাজে লাগাতে পারেন। পরিচ্ছন্ন করতে পারেন ঘরের চারপাশ। এতে আপনার মনও হয়ে উঠবে প্রফুল্ল।"
গোছানো থাকুক আলমারি,"নেই বাইরে যাওয়ার তাড়া, নেই কর্মব্যস্ততা। এখন সময়টা এমনই। তাই নিজের জন্য কিছুটা সময় বের করে নেওয়া যায় চাইলেই। ঘরের যে কাজগুলো অন্য সময় করা হয়ে ওঠে না, এ সময় সেগুলোই হয়ে উঠতে পারে সময় কাটানোর আদর্শ উপায়।,জনপ্রিয় মডেল ও উপস্থাপক জান্নাতুল পিয়া বছর জুড়েই থাকেন ব্যস্ত। ঘরে থাকার এই সময়ে একটু একটু করে সেরে নিচ্ছেন ঘরের প্রয়োজনীয় কাজগুলো। বছরের এই সময়টাতে আলমারিতে রাখা কাপড়গুলো হয়ে পড়ে অনেকটাই স্যাঁতসেঁতে। তাই ঘরে বসে নিজের আলমারিটি সাজিয়ে নিচ্ছেন পিয়া।,আলমারি গোছানোর জন্য প্রথমেই প্রয়োজনীয় বা প্রায় ব্যবহার করা হয়, এমন কাপড়, জুতা, ব্যাগ ও গয়না আলাদা করে ফেলা যায়। হাত বাড়ালেই পাওয়া যাবে বা তাড়াহুড়োয় বেশি খুঁজতে হবে না—এমন জায়গায় রাখলেই ভালো। টপ বা শার্টজাতীয় কাপড় হ্যাঙ্গারে ঝুলিয়ে রাখলে কাপড়ে ভাঁজ পড়বে না। অন্যদিকে সালোয়ার-কামিজ ও ওড়না মিলিয়ে ভাঁজ করে সাজিয়ে রাখতে পারেন।,স্যুট বা কোট জাতীয় কাপড় অবশ্যই হ্যাঙ্গারে করে ঝুলিয়ে রাখতে হবে। সে ক্ষেত্রে আলমারির ভেতর ভাগ করা থাকলে বা ভিন্ন আলমারি হলে গোছানো অনেকটাই সহজ হয়।,অনেকেই আলমারিতে শাড়ি ভাঁজ করে রেখে দেন। অনেক সময় শাড়ি ভাঁজে ফেটে যায়। শাড়ি হ্যাঙ্গারে ঝুলিয়ে রাখলে অনেক দিন ভালো থাকবে। তবে সুতির শাড়ি চাইলে ভাঁজ করে রাখতে পারেন। খুব দামি বা পাতলা শাড়ি হলে অর্গানাইজার বাক্সে গুছিয়ে রাখার বুদ্ধিটাও মন্দ নয়।,আলমারি গোছানোর সময় সাদা রঙের কাপড় থাকলে রোদ দিয়ে নিন। কারণ অনেক দিন বন্ধ জায়গায় রাখা হলে কাপড়ে লালচে দাগ পড়ে যেতে পারে। এ ছাড়া পোকা বা স্যাঁতসেঁতে গন্ধ দূর করতে আলমারিতে সুগন্ধি ও ন্যাপথালিন প্রতি মাসেই নতুন করে ব্যবহার করুন।,বিয়ের শাড়ি, লেহেঙ্গা দীর্ঘদিনেও ব্যবহার করা হয় না। তাই এ ধরনের কাপড়ের রং ও উজ্জ্বলতা নষ্ট বা কাপড়ে গন্ধ হয়ে যায়। সে ক্ষেত্রে হালকা রোদে দিয়ে নিতে পারেন। এই কাপড়গুলো অর্গ্যানাইজার বাক্সে বা ছোট লাগেজে ঢুকিয়ে আলমারির ওপরের তাকে রেখে দিতে পারেন।,গয়না রাখার জন্য অর্গ্যানাইজার বাক্স বা গয়নার সঙ্গে দেওয়া বাক্সই ব্যবহার করা উচিত। গয়না রাখতে হবে আলাদা আলাদাভাবে। রুপার গয়না টিস্যুতে পেঁচিয়ে পাউডার দিয়ে রাখতে পারেন। গয়নার বাক্স রাখার জন্য অবশ্যই আলমারির ড্রয়ারগুলো ব্যবহার করুন। এ সময় জুতাগুলো একটু রোদে দিয়ে নিন। অনেক দিন ব্যবহার না করলে জুতার চামড়া ফেটে যেতে পারে। আবার চাইলে করে নিতে পারেন হালকা পালিশ। এতে নতুনের মতোই থাকবে জুতা জোড়া।"
ঘরের কাজের জন্য নারীরা পিছিয়ে না থাকুন,"রান্নাঘরের একজন নারীর জীবনটা আমরা যতটা সহজ মনে করি, আসলে তা অতটা সহজ না। বেশির ভাগ ক্ষেত্রেই একজন কর্মজীবী পুরুষের চেয়ে একজন কর্মজীবী নারী প্রতিদিন কয়েক ঘণ্টা বেশি কাজ করেন শুধু গৃহস্থালি কাজ করার জন্য। নাগরিক এই জীবনে ছেলেমেয়ে উভয়ের ক্ষেত্রেই সময় যেন একটি অমূল্য সম্পদ। সবাই যেন ছুটছেন। তাই এই চলমান জীবনের মধ্যে গৃহস্থালি কাজের জন্য প্রত্যেক নারীর সময় বের করা বেশ কষ্টসাধ্য হয়ে পড়েছে। তাই সব নারীর কষ্ট লাঘব করতে এবং জীবনটাকে আরেকটু সহজ করতে ট্রান্সকম ডিজিটালে পাওয়া যাচ্ছে স্মার্ট কিচেন আইটেমস।,একজন গৃহিণী জানান রান্নার চেয়েও কষ্টের ও ঝামেলার ব্যাপার হচ্ছে রান্নার আগে মসলা বাটা, মাখানো ইত্যাদি। এই কাজগুলোকে সহজ করার জন্য রয়েছে প্যানাসনিক মিক্সচার গ্রাইন্ডার। এর রয়েছে শক্তিশালী ব্লেড, যার সাহায্যে সহজেই এটি সবকিছুই ব্লেন্ড করে মিশিয়ে ফেলতে পারে। এটি সময় অনেক সাশ্রয় করে এবং কাজও বেশ কমিয়ে দেয়।,নারীদের রান্নার কাজে আরও একটি কঠিন কাজ রান্না করার সময় অথবা খাবার গরম করার সময় চুলার কাছে দাঁড়িয়ে থাকা। এই কষ্ট অনেক পর্যায়ে লাঘব হয় মাইক্রোওয়েভ ওভেনের মাধ্যমে। স্যামসাং, হোয়ার্লপুলের সোলো ওভেন, গ্রিল ওভেন অথবা কনভেনশন ওভেন দিয়ে রান্না করা এবং খাবার গরম করার কাজ হয়ে যায় খুব সহজ।,রান্না করার ক্ষেত্রেও অনেক সময় চুলা খালি থাকে না বা অন্য কিছু পারলেও ভাত রান্না করাটা বেশ কঠিন হয়ে পড়ে। এ ক্ষেত্রে ব্ল্যাক অ্যান্ড ডেকের রাইস কুকার একটি সমাধান হতে পারে। ঝামেলা ছাড়া ভাত রান্না করা বাদেও কোনো কিছু সেদ্ধ, পুডিং ইত্যাদি খুব সহজেই এর মাধ্যমে করা যাবে। আবার মনে করেন হঠাৎ কোনো অতিথি এলেন বা সকালবেলা তাড়াহুড়ার মধ্যে বাচ্চার জন্য টিফিন বানাতে হবে বা দোকানের নাশতা বাদে বাসায় কিছু বানাতে ইচ্ছা হচ্ছে। এ ক্ষেত্রে ব্ল্যাক অ্যান্ড ডেকের গ্রিল স্যান্ডউইচ মেকার বা সানফোর্ডের পিজ্জা মেকারের সাহায্যে খুব সহজেই কম সময়ে মজাদার কিছু স্ন্যাক্স বানিয়ে ফেলা যায়। আবার মজাদার সুস্বাদু ডেসার্ট আইটেম বানানোর জন্য সানফোর্ডের ব্রান্ডেরই রয়েছে মাল্টি টোস্টার। যার সাহায্যে ওফেলস, ডোনাটস, কুকিজ ইত্যাদি সব ডেসার্ট আইটেমই বানানো সম্ভব। এভাবে রান্না ঘরের কাজ নারীরা করে ফেলতে পারে খুব সহজেই প্রযুক্তির এসব স্মার্ট সলিউশনের মাধ্যমে।,রান্নাঘর ছাড়াও ঘরের বিভিন্ন কাজও সহজ করতে এবং নারীদের জীবনকে সহজ করতে আছে বিভিন্ন স্মার্ট অ্যাপ্লায়েন্স। ঘরের কাজের মধ্যে কষ্টকর কাজগুলোর মধ্যে কাপড় ধোয়া, ঘর পরিষ্কার করা নারীদের সময় এবং শ্রম বেশি নেয়। তাই কাপড় ধোয়ার কাজকে সহজ করতে অত্যাধুনিক প্রযুক্তিসম্পন্ন স্যামসাং এবং হোয়ার্লপুলের স্মার্ট ওয়াশিং মেশিন যা শুধু কাপড় ধুবে না, তা জীবাণুমুক্ত করে শুকিয়ে দেবে। ফলে বাসার সবচেয়ে আদরের ছোট সদস্যটিও নিরাপদ থাকে। আবার ঘরকে ধুলাবালুমুক্ত রাখতে ঘর ঝাড়ু দিতে অনেক কষ্ট হয়। তার সমাধান হিসেবে স্যামসাং, হিটাচির ভ্যাকুয়াম ক্লিনার আছে, যা দিয়ে সহজেই ঘরের ধুলাবালু, কার্পেট, সোফা, পর্দা, আসবাব সব পরিষ্কার করা সম্ভব খুব সহজেই।,আবার অনেকের কাছে ইস্তিরি করাটা বেশ ঝামেলার মনে করে। কেউ কেউ মনের ভুলে ইস্তিরি করার সময় অন্য কাজে গিয়ে ইস্তিরির কথা ভুলে যায় এবং কাপড় পুড়িয়ে ফেলে। এ সমস্যার সমাধানের জন্য ব্ল্যাক অ্যান্ড ডেকের কোম্পানি নিয়ে এসেছে বিশেষ স্টিম আইরন। এটি খুব সহজে কাপড়ের কুঁচকানো দূর করে এবং সেন্সর থাকায় একটি নির্দিষ্ট সময় পর অটোমেটিক বন্ধ হয়ে যায়। যে কারণে কাপড় পুড়িয়ে ফেলার একদম ভয় থাকে না।,এসব পণ্যে আপনি পাচ্ছেন একই ছাদের নিচে, ট্রান্সকম ডিজিটালের যেকোনো শোরুমে যেখানে আপনি পাচ্ছেন অরিজিনাল পণ্যের নিশ্চয়তা এবং বিক্রয়–পরবর্তী সেবার সুবিধা। নারীদের জীবন হোক সহজ, তাঁরা ঘরের কাজের জন্য কোনো অংশে পিছিয়ে না থাকুন, নারীরা এগিয়ে চলুন নির্দ্বিধায়।"
অফিস যখন অন্দরে,"বেড়েই চলেছে করোনাভাইরাসের প্রাদুর্ভাব। সংক্রমণ ঠেকাতে এই সময় জরুরি সেবা প্রতিষ্ঠান ছাড়া প্রায় সব অফিসই বন্ধ। অনেক অফিসের কর্মীদের বাসা থেকে অফিসের কাজ করার অনুমতি দেওয়া হয়েছে। বাসায় বসে অফিস করা বা হোম অফিসের ধারণাটি আমাদের দেশের বেশির ভাগ মানুষের কাছে একেবারেই নতুন। কাজের অগ্রগতি বাড়াতে, একঘেয়েমি ভাব দূর করতে তাই বাড়িতে আনতে হবে নির্বিঘ্নভাবে কাজ করার উপযুক্ত পরিবেশ।,স্থাপত্য প্রতিষ্ঠান হাইভের স্থপতি রাফিয়া মারিয়াম আহমেদও কাজ করছেন বাসায় বসে। বলছিলেন, হোম অফিসের জন্য প্রথমেই বাসার একটি উপযুক্ত স্থান বেছে নেওয়া জরুরি। তবে জায়গাটা যেন বাসার কমন স্পেসে না হয়, সেদিকে বিশেষ খেয়াল রাখতে হবে। কমন স্পেস বলতে সাধারণত বাসার বসার ঘর ও খাবার ঘরকে বোঝায়। যেহেতু সবাই এখন বাসায় থাকছে, তাই এই ঘরগুলোতে সবার আনাগোনা থাকবে, এটাই স্বাভাবিক। এতে কাজ করার সময় মনোযোগে বিঘ্ন ঘটতে পারে। তাই হোম অফিসের জন্য বাসার একটি নির্দিষ্ট কর্নার বেছে নিন। স্থানটি যেন অন্ধকারাচ্ছন্ন না হয়, সেদিকে বিশেষ খেয়াল রাখুন। জায়গাটিতে পর্যাপ্ত আলো–বাতাস খেলা করার ব্যবস্থা রাখুন। যে জায়গায় কাজ করবেন, তার আশপাশের স্থানটুকুতে নান্দনিকতার ছোঁয়া আনতে কিছু ঘরের গাছ রাখতে পারেন। প্রিয় কিছু মুহূর্তের ছবি রাখতে পারেন, সঙ্গে থাকতে পারে কফি খাওয়ার আয়োজন।,এদিকে হোম অফিসের জন্য কিছু বিশেষ আসবাব এনেছে ইশো ফার্নিচার। বহুমুখী কাজে ব্যবহৃত এসব আসবাব হোম অফিসের কাজে যেমন সহায়তা দেবে, তেমনি ঘরের অন্যান্য কাজেও পাবেন ব্যবহারের সুবিধা, এমনটাই বলছিলেন ইশো গ্রুপের প্রতিষ্ঠাতা স্থপতি রায়ানা হোসেন। যেমন খাবার পরিবেশনের জন্য কম উচ্চতার কিছু স্ট্যান্ডিং ট্রে পাওয়া যায়। এই ধরনের ট্রেকেও হোম অফিসের ল্যাপটপ রাখার টেবিল হিসেবে ব্যবহার করতে পারেন। যাঁদের বাসায় কাজের জন্য আলাদা টেবিল নেই, তাঁরা বিছানা বা মেঝেতে বসেই অফিসের কাজ করার জন্য এমন টেবিল বেছে নিতে পারেন।,এই বিষয়ে রাফিয়া মারিয়াম বলছিলেন, যদি ঘরের ভেতরে আলাদা কোনো আয়োজন করা সম্ভব না হয়, সে ক্ষেত্রে কাজের জায়গা হিসেবে বারান্দা বেছে নিতে পারেন। বারান্দায় একটি কুশনে বসার আয়োজন করে সামনে একটি টুলে ল্যাপটপ রেখে করতে পারেন অফিসের কাজ। এই সময় বারান্দায় কিছু ইন্ডোর প্ল্যান্টস ঝুলিয়ে দিন, যাতে কাজের চাপে মনটা একটু বিরতি নেওয়ার অবকাশ পায়।"
ঘরে আসুক প্রশান্তি,"সবার সময়ই তো এখন কাটছে ঘরে। সারা দিন ঘরে বসে একঘেয়েমিতে পেয়ে বসতে পারে। এই সময়ে বাড়ির সাজসজ্জায় কিছু রদবদল করে নিতে পারেন। এতে একঘেয়েমি যেমন কাটবে, ঘরেরও আসবে একটা পরিবর্তন।,প্রকৃতিতে এখন গ্রীষ্মকাল। এই সময়ে বেশি প্রয়োজন ঘরগুলো খোলামেলা রাখা, এমনটাই বলছিলেন স্থাপত্যবিষয়ক প্রতিষ্ঠান মেটামরফিকের স্থপতি ও ইন্টেরিয়র ডিজাইনার ফারাহ মৌমিতা। বাড়ির শিশুরাও যেহেতু এখন সারা দিন ঘরেই থাকছে, তাই খেলাধুলা করার মতো যথেষ্ট জায়গা যাতে তারা পায়, সেদিকও ভাবতে হবে। বেশি জিনিসপত্র ঠাসা বাড়িতে, স্বাভাবিকভাবেই দমবন্ধ অনুভূতির সৃষ্টি হয়। গরমে যা খুব অস্বস্তির কারণ হয়ে দাঁড়ায়। তাই বাড়ির অপ্রয়োজনীয় জিনিসপত্র স্টোররুমে পাঠান। এর ফলে ঘরে পর্যাপ্ত আলো–বাতাস চলাচল করবে, যা মনকে ফুরফুরে রাখতে সাহায্য করবে।,বাড়িতে ভারী কাপড়ের পর্দা এ সময়ে একেবারেই অনুপযোগী। লিনেন, নেট, হালকা সুতির পর্দা বাছুন। ভারী পর্দা হয়তো আপনার ঘরকে বাইরের রোদ থেকে বাঁচাবে, কিন্তু একেবারেই বাতাস খেলতে দেবে না। অথচ গরমকালে প্রাকৃতিক আলো–বাতাস ঘরে ঢোকা খুব জরুরি। তাই বাতাস চলাচলের দিকটা খেয়াল রাখতেই হবে। গরমকালে ঘরকে ঠান্ডা রাখতে বাঁশের চিক ব্যবহার করা যেতে পারে। বিশেষ করে বারান্দা যদি বাঁশের চিক দিয়ে ঘিরে রাখা যায়, ঘর অনেকটাই ঠান্ডা থাকে।,গরমকাল মানেই যে ঘরের সবকিছুতেই হালকা রঙের ছোঁয়া থাকবে, তা কিন্তু নয়। বাড়িতে যেহেতু বেশির ভাগ সময় কাটানো হচ্ছে, তাই সাদা বা হালকা রঙে সহজেই একঘেয়ে ভাব আসতে পারে। এ জন্য অনুষঙ্গে আনতে পারেন উজ্জ্বল নানা রঙের ব্যবহার। দেয়ালের রং তো আর এখন পরিবর্তন করা সম্ভব নয়। তাই বাসার আলমারিতে থাকা উজ্জ্বল রঙের পর্দা, কুশন কভার, টেবিল ক্লথে হলুদ, কমলা, সবুজ, নীল ও ছাই রঙের নানান শেড ব্যবহার করতে পারেন।,ঘরের সৌন্দর্য বৃদ্ধি করতে যা–ই হোক না কেন, গাছের বিকল্প নেই। ঘরে আলো–বাতাস যদি পর্যাপ্ত থাকে, তবে জানালার ধার ঘেঁষে লতানো গাছ, বারান্দায় ঝুলন্ত বাহারি ফুলগাছ আপনার ঘরকে এনে দেবে আলাদা প্রাণ। বাড়িতে গাছ রাখলে বাড়ির মধ্যে তাজা অক্সিজেন সরবরাহ অব্যাহত থাকবে তো বটেই, বাড়ির ঘরদোর ঠান্ডা থাকবে। গরমকাল এলেই এসির ব্যবহার বেড়ে যায়। কিন্তু এই পরিস্থিতিতে অনেক ডাক্তারই এসি ব্যবহারের পরিবর্তে প্রাকৃতিক বাতাসে থাকার পরামর্শ দিচ্ছেন। তপ্ত গরমে কিছুটা স্বস্তি পেতে, দিনের বেলায় ঘরে ভালো করে পর্দা টেনে রাখুন। রাতে জানালা খোলা রাখুন, যাতে বাইরের হাওয়া ভালো করে ঘরের ভেতরে ঢুকতে পারে।"
ঘরে মরুর দেশের গাছ,"গাছ ভালোবাসেন না, এমন কেউ আছেন কি? কিন্তু ব্যস্ত জীবনে সময় বের করে গাছের যত্ন নেওয়াটা অনেকের জন্য কষ্টসাধ্যই বটে। জায়গা ও সময়ের স্বল্পতা, প্রতিদিন পানি দেওয়ার ঝামেলা, দু-চার দিন বাইরে থাকলেই গাছ মরে যাওয়াটা বাগান করার উৎসাহে ভাটা ফেলার জন্য যথেষ্ট। কিন্তু এমন সমস্যা মেনেও শুধু একচিলতে রোদকে ভালোবেসে দারুণ সব গাছে ছেয়ে যেতে পারে আপনার অন্দর।,অল্প জায়গায়, কম যত্নে, অল্প পানি দিলেই খুব ভালোভাবে বেঁচে থাকতে পারে কষ্টসহিষ্ণু কিছু গাছ। ক্যাকটাসজাতীয় উদ্ভিদ, সাকুলেন্ট ও অ্যাডেনিয়াম বেছে নেওয়া যেতে পারে ইচ্ছেমতো। জলাবদ্ধতা এদের মূল শত্রু। একবার পানি দিলে সেই পানি গাছগুলো ধারণ করে রাখতে পারে বলে প্রতিদিন পানি দেওয়ার দরকার হয় না। বরং গোড়ায় পানি শুকিয়ে যাওয়ার তিন-চার দিন পর পানি দিলেই এসব গাছ ভালো থাকে। ক্যাকটাস বীজ থেকে এবং কাণ্ডের অংশবিশেষ ভেঙে লাগিয়ে দিলেই চারা তৈরি করা সম্ভব। সাকুলেন্ট পাতা, চারা, বীজ ও ডাল থেকে এবং অ্যাডেনিয়াম বীজ ও কাটিং থেকে চারা তৈরি করা যায়। এসব গাছে রোগবালাই কম হয় বলে শখের বাগানিরা অনায়াসেই রাখতে পারেন সংগ্রহে।,বাংলাদেশ ক্যাকটাস লাভারস সোসাইটির অন্যতম প্রতিষ্ঠাতা মুহাম্মাদ আসিফ ইকবাল জানান, পানিতেই মরুর দেশের গাছেদের মৃত্যু হয়। সপ্তাহে এক দিন কিংবা খুব খরায় দুই দিন পানি দেওয়াটাই যথেষ্ট। তবে পাত্রের নিচের অংশে ছিদ্র থাকা বাধ্যতামূলক। গোড়ায় পানি জমলে এসব গাছ বাঁচানো সম্ভব হয় না। গাছে নয়, বরং গাছ থেকে কিছুটা দূরে পানি দেওয়া উচিত। শীতকালে বিকেলে পানি দেওয়া যাবে না কিছুতেই। তবে সারা বছর ভোরে পানি দেওয়ার উপযুক্ত সময়। এসব গাছ রোদে থাকলে ছত্রাকের আক্রমণ থেকে একদিকে যেমন সুরক্ষিত থাকে, তেমনি ফুল বেশি ধরে। তবে ছায়ায় বড় হওয়া গাছেদের হঠাৎ করেই তীব্র রোদে দীর্ঘ সময়ের জন্য দেবেন না। এতে গাছ পুড়ে মারা যেতে পারে।,ক্যাকটাসশহুরে মানুষের কাছে এই কাঁটাযুক্ত সৌন্দর্যমণ্ডিত ক্যাকটাস এখন ঘরের গাছ হিসেবেই বেশি পরিচিত। প্রচলিত ক্যাকটাসের মাথা কেটে তাতে লাল, খয়েরি, গোলাপি কিংবা হলুদ রঙের ক্যাকটাসের কলম করে বানানো হয় রঙিন ক্রাউন ক্যাপ গ্রাফটিং ক্যাকটাস। দেখতে আকর্ষণীয় এমন গ্রাফটিং ক্যাকটাস অনেকেই রাখেন তাঁদের নিজেদের সংগ্রহে। সব ধরনের ক্যাকটাসেই রোদের দরকার হয়। তবে নিতান্তই যদি রোদ না আসে, তবে যেখানে পর্যাপ্ত আলো-বাতাস আসা-যাওয়া করে, এমন স্থানেই ক্যাকটাস রাখা ভালো। কাঁটায় ভরা গাছের সৌন্দর্য ছাড়াও ক্যাকটাসের ফুল খুব সুন্দর। ছোট টবে রাখা ক্যাকটাস অনায়াসেই স্থান পেতে পারে ছাদে কিংবা বারান্দায়। আলাদা জাতের ক্যাকটাস ভিন্ন ভিন্ন টবে তো বটেই, ইচ্ছা হলে কিছুটা বড় টবে একত্রে কয়েক জাতের ক্যাকটাস লাগিয়ে দিলেও দেখতে ভালো লাগবে। কাঠ, বাঁশ বা রডের তৈরি স্ট্যান্ড বানিয়ে নিলে অনায়াসেই নান্দনিকভাবে গুছিয়ে পরিপাটি করে অন্দরের দ্যুতি ছড়াতে পারে এই কণ্টকিত ভালোবাসার। ফেরো, নোটো, মেলো, ক্লেসট্রো, র্যাট টেইল, লবিভিয়া, পেরেস্কিয়া, বানি ইয়ারস এ দেশে বেড়ে ওঠা জনপ্রিয় ক্যাকটাসের জাত। ,সাকুলেন্টসাকুলেন্ট সাধারণভাবে পরিচিত রসাল পাতা বা কাণ্ডের সুন্দর গড়নের জন্য। সবুজ ও রঙিন দুই ধরনের সাকুলেন্ট আমাদের দেশে দেখতে পাওয়া যায়। সবুজ রঙের সাকুলেন্ট অনায়াসেই আপনার অন্দরের শোভা বাড়াতে ঘরের ভেতর রাখতে পারবেন। বেশি আলো পায়, এমন স্থানে রাখাটাই বুদ্ধিমানের কাজ। রঙিন সাকুলেন্ট আপনাকে ঘরের বাইরে সরাসরি সূর্যালোকে রাখতে হবে। বেশির ভাগ সাকুলেন্ট শীতের মিষ্টি রোদে দারুণভাবে হাসি ছড়ায়। শীতকালের সাকুলেন্ট বেশির ভাগই গরম আসার সঙ্গে সঙ্গে মারা যেতে থাকে। আবার কিছু কিছু জাত গরমেই সতেজতা বেশি ছড়ায়। সাধারণত তিন-চার বছর বয়স হলে সাকুলেন্টে ফুলের দেখা পাওয়া যায়। ঘৃতকুমারী ও পাথরকুচি আমাদের দেশের অতিপরিচিত সাকুলেন্ট। একেভেরিয়া, সেডাম, এনিভারিয়া, কালাঞ্চু, সেন্সিভারিয়া জাতের সাকুলেন্ট, যেগুলো কাছের কোনো নার্সারিতে খোঁজ করলেই খুব সহজেই খুঁজে পাওয়া সম্ভব।,অ্যাডেনিয়ামঅ্যাডেনিয়ামকে বলা হয় মরুর গোলাপ বা ডেজার্ট রোজ। অন্য একটি বাংলা নাম ‘কিন্নরী’। বেশ শক্ত ধাঁচের গাছ এরা, মাটি বা বালু ছাড়াও শুধু পাথরকুচিতেও বেড়ে উঠতে সক্ষম। গাছটি ক্যাকটাস নয়, তবে একধরনের সাকুলেন্ট বা রসাল প্রকৃতির গাছ। তবে সাকুলেন্ট হিসেবে পরিচিতি না পেয়ে স্বতন্ত্রভাবে অ্যাডেনিয়াম আলাদা গড়নের গাছ ও হৃদয় হরণকারী মোহময় ফুলের কারণে পরিচিত হয়ে উঠেছে। গাছ দেখতে বনসাইয়ের মতো বলে অনেকেই ভালোবেসে একে প্রাকৃতিক বনসাই বলে অভিহিত করেন। প্রায় সারা বছরই কমবেশি ফুল ফোটে আর গোড়ার গড়ন গোদের মতো মোটা হওয়ার কারণে কম জায়গাতেও অন্য রকম রূপ ছড়িয়ে চলেছে অ্যাডেনিয়াম।,দরদামঢাকার ধানমন্ডির গাছ বিক্রেতা ফরহাদ হোসেন জানান, মান ও আকারভেদে ক্যাকটাস ৬০ টাকা থেকে শুরু করে ৩ হাজার টাকা, সাকুলেন্ট ১০০ টাকা থেকে ২ হাজার টাকা ও অ্যাডেনিয়াম ৪০০ টাকা থেকে ১০ হাজার টাকার মধ্যে দাম হয়ে থাকে। ,কোথায় পাবেনএসব গাছের বিশাল সংগ্রহ আছে গুলশান-তেজগাঁও লিংক রোডে ব্র্যাকের নার্সারি ব্র্যাক কাননে। দোয়েল চত্বরের কাছের নার্সারি, ধানমন্ডি ও আগারগাঁওয়ের নার্সারিগুলোও দারুণ পসরা বসিয়েছে এসব গাছের। এ ছাড়া আছে অনলাইনভিত্তিক বিভিন্ন দোকান। "
অন্দরে মানিয়ে যাক ফ্রিজ,"ঘরের কাজে ফ্রিজের ব্যবহার অপরিহার্য। তাই অন্দরসাজে ফ্রিজ যে জায়গায় রাখবেন, তার জন্যও থাকে বিশেষ আয়োজন। অন্দরসজ্জাবিদেরা মনে করেন, ফ্রিজ রান্নাঘরে রাখাই ভালো। তবে আমাদের খাদ্যাভ্যাসের কারণে রান্নার যে ধারা, তাতে রান্নাঘরে ফ্রিজ মেইনটেইন করা বেশ কষ্টই বটে। আবার জায়গাটাও একটা ব্যাপার। আমাদের দেশে রান্নাঘরের জায়গা খুব অল্প হয়ে থাকে। যে কারণে জায়গা খুব অল্প হওয়ায় ফ্রিজ রাখা সেভাবে সম্ভব হয় না। ঘরে ফ্রিজ রাখার জায়গাটা যেন রান্নাঘরের খুব কাছাকাছি হয়, এমনটাই বললেন ডিজাইন কোড ইন্টেরিয়রের কনসালট্যান্ট আবদুল্লাহ আল মিরাজ। এখন অনেকেই ফ্রিজ রাখার জায়গায় নানা আয়োজন করে থাকেন।,বেশির ভাগ বাড়িতে খাওয়ার ঘরে ফ্রিজ রাখা হয়। আর ফ্রিজ রাখার জন্য বেছে নেওয়া হয় নির্দিষ্ট একটি কোনা। কোনাটি যেন রান্নাঘরের কাছাকাছি হয়। স্থানটি নান্দনিক করতে দেয়ালে বিপরীত (কনট্রাস্ট) রং বেছে নিতে পারেন। ইদানীং কাচের দরজার ফ্রিজের বেশ চাহিদা রয়েছে বলে জানালেন ট্রান্সকমের ব্র্যান্ড ম্যানেজার মোহাম্মদ রাশেদুল ইসলাম। রঙের ক্ষেত্রে গাঢ় রং বেশ জনপ্রিয়। তবে হালকা রঙের ফ্রিজের চাহিদাও রয়েছে বেশ। যে জায়গায় ফ্রিজ রাখবেন, সে জায়গার দেয়াল রাঙাতে পারেন রঙিন করে। এ ক্ষেত্রে শুধু ফ্রিজের পেছনের অংশটুকু ফাঁকা রাখুন। বাকি দেয়াল রাঙান বিপরীত রঙে। ফ্রিজের রং যদি লাল হয়, তাহলে দেয়ালে হালকা রং ভালো লাগবে। আবার ফ্রিজ যদি হয় হালকা শেড যেমন ছাই বা সাদা রঙের হয়, তবে দেয়াল রাঙান গাঢ় রঙে।,ফ্রিজ সাজাতে ব্যবহার করতে পারেন নানা রকম নকশার চুম্বক আর স্টিকার। ওপরে রাখতে পারেন ফুলদানি। অযথা বাড়তি কিছু ফ্রিজের নান্দনিকতাকে নষ্ট করে। এ জন্য বেশি কিছু ফ্রিজ সাজাতে ব্যবহার না করাই ভালো।,যদি রান্নাঘরে ফ্রিজ রাখার জায়গা থাকে আর সেখানে যদি ফ্রিজ রাখতে চান, তবে গাঢ় রঙের ফ্রিজ বেছে নিন। এ ধরনের ফ্রিজের ওপরে কেবিনেট ব্যবহার করতে পারেন। কেবিনেট থেকে ঝুলিয়ে দিতে পারেন ফ্রিজের রঙের ফলের ঝালর। এ ছাড়া ফ্রিজের আশপাশে খুব বেশি আসবাব না রাখাই ভালো। রাখলেও যাতে নিচু আসবাব হয়, সেদিকে বিশেষ খেয়াল রাখতে হবে।"
অন্দরে ঐতিহ্যের ছোঁয়া,"‘ভাগনির শ্বশুরবাড়ি বেড়াতে গিয়ে দেখলাম ছাদের এক কোণে পড়ে আছে একজোড়া ভাঙা চেয়ার। জানতে পারলাম চেয়ারজোড়া তার শ্বশুরের। কোনো কাজে আসছে না দেখে এভাবেই  ফেলে রাখা আছে ছাদের কোণে। সব সময়ই এখানে–সেখানে ছড়িয়ে থাকা জিনিস দিয়ে ঘর সাজানো আমার নেশা। তখনই চটজলদি ভাবনাটা এল মাথায়। পুরোনো এই ঐতিহ্যবাহী জিনিসগুলো তো অন্দরসজ্জায় কাজে লাগানো যায়। সেই ভাবনা থেকেই চেয়ারজোড়া নিয়ে এলাম বাসায়। ভাঙা চেয়ারজোড়া দিয়ে নতুনভাবে রং করালাম। গড়ে উঠল নান্দনিক বসার বেঞ্চ।’ কথাগুলো বলছিলেন নাসরীন হক। জানালেন পুরোনো আসবাব হয়তো পড়ে থাকে ঘরের কোণে, না হয় থাকে অকেজো। একটু নান্দনিকতার ছোঁয়া আনতে পারলে এসব আসবাবেও সাজাতে পারেন ঘর। এমনটাই তিনি করেছেন তাঁর বাসায়।,এদিকে অনেকের আবার আছে এমন পুরোনো আসবাব সংগ্রহের নেশা। যেমনটা করে থাকেন শিল্পী দম্পতি প্রাণ রায় আর শাহনেওয়াজ কাকলি। তাঁরা বললেন, ‘আমরা দুজনেই যখন চারুকলায় পড়তাম তখন থেকেই পুরোনো জিনিস সংগ্রহের প্রতি ছিল ভীষণ নেশা। এখানে–সেখান থেকে সংগ্রহ করতাম পুরোনো জিনিস। বিয়ের পর সেগুলো দিয়েই সাজালাম ঘর।’ এদিকে বিয়ের পর একবার শুটিং করতে ঢাকার বাইরে গিয়েছিলেন শাহনেওয়াজ কাকলি। তো সেখানে দেখা মিলল এক পুরোনো আসবাব বিক্রেতার সঙ্গে। সেখান থেকেই কিনে ফেললেন খাটসহ আরও অনেক জিনিস। একইভাবে বিভিন্ন জায়গা ঘুরে ঘুরে সংগ্রহ করেছেন পুরোনো টেলিফোন, ঘরের খাট, নানা ধরনের তৈজস, কুপির মতো আরও জিনিস। শাহনেওয়াজ কাকলি মনে করেন, পুরোনো এসব আসবাবের আছে নিজস্ব ভাষা। শুধু এনে এখানে–সেখানে ফেলে রাখলেই হবে না। এগুলোকেও রাখতেও হবে নান্দনিকভাবে। তবেই না এসব পুরোনো জিনিসেও ঘর পাবে নতুন ভাষা।,এমন অনেক জিনিসই কমবেশি কারও না কারও বাড়িতে থাকে। সেগুলো একটু পুনর্নির্মাণ করে ব্যবহার করতে পারেন ঘর সাজানোর কাজে। আগেকার দিনে ট্রাংক ব্যবহারের বেশ প্রচলন ছিল। যদি কারও বাসায় এমন ট্রাংক থেকে থাকে তাহলে সেই ট্রাংকে পেইন্ট করিয়ে নিয়ে রাখতে পারেন ঘরের কোণে। জলচৌকিতে বা হারিকেনেও একইভাবে করিয়ে নিতে পারেন অঙ্কনচিত্র। পুরোনো ঘড়ি, রেডিও এগুলোও ব্যবহার করতে পারেন ঘর সাজানোর কাজে। তবে ঘুরেফিরে বলতে হয় সেই পুরোনো কথা। পুরোনো এসব পণ্য রাখার ক্ষেত্রে মেনে চলতে হবে অন্দরসজ্জার কিছু নিয়ম। যেমন, পুরোনো সেলাই মেশিনের টেবিল থাকলে তার ওপর সাজিয়ে রাখতে পারেন অ্যান্টিকের শোপিস। এ ছাড়া পুরোনো ল্যান্ডফোন যাঁদের বাড়িতে আছে, তাঁরা সেটিও ঘর সাজানোর কাজে ব্যবহার করতে পারেন। যেমন ঘরের কোণে এ জন্য একটি টেবিল বসিয়ে নিন। এর ওপরে টেলিফোনটি রাখুন। সঙ্গে জুড়ে দিন পুরোনো একটা ল্যাম্পশেড। এবার ইনডোর প্ল্যান্ট রেখে তা বসিয়ে দিন টেবিলে ওপর। দেখুন না কেমন নান্দনিক হয়ে উঠেছে আপনার ঘরের কোণ। বাসার ঘরগুলোতে চাইলেই রাখা যায় পুরোনো ধাঁচের ছোঁয়া। এতে ঘরের একটা আলাদা সৌন্দর্য ফুটে উঠবে।"
রঙের ছোঁয়ায় সাজুক ঘর,"ঘর সাজাতে সব সময় কি দামি জিনিসের প্রয়োজন হয়? না, বরং একটু সৃজনশীলতায় ছোঁয়ায় একটা সাধারণ ঘরও হয়ে যায় নান্দনিক। বিশেষ করে বিয়ের পর যাঁরা নতুন সংসার শুরু করেন, তাঁদের অনেক সময় সাধ আর সাধ্যের মধ্যে সমন্বয় করাটা একটু কঠিন হয়ে ওঠে। তবে একটু সৃজনশীলতার প্রয়োগে যেকোনো ঘরই হয়ে উঠতে পারে অনন্য। ,নওরীন জাহান ও মোহিন জোয়েশ দম্পতি তাঁদের মিরপুরের ৮০০ বর্গফুটের ফ্ল্যাটকে এভাবেই সাজিয়েছেন। যেখানে আসবাবের প্রাচুর্যের চেয়ে প্রাধান্য পেয়েছে শৈল্পিকতার বিষয়টি। দুজনই চারুকলার শিক্ষার্থী আর আড্ডাপ্রিয়। বাসাজুড়ে সারাক্ষণই বন্ধুদের আনাগোনা। গানবাজনা আর হইচই তো চলতেই থাকে। এ কথা ভেবেই বসার ঘরের একদিকে মেঝেতে এমন বসার আয়োজন করেছেন নওরীন। জানালেন, এ ধরনের আয়োজনে আড্ডাটা জমে ভালো। ভালোবাসেন দেয়ালে আঁকতে। ঘরের দেয়াল রাঙিয়েছেন রঙের ছোঁয়ায়। দেয়ালের সামনে আছে একটি মই। কাঠ দিয়ে তৈরি টেরাকোটার আদলে তৈরি এই মই ঘরকে দিয়েছে আলাদা বৈশিষ্ট্য। ,নওরীন জানালেন, চারুকলায় পড়ার সময় এটি বানিয়েছিলেন। লো হাইটের টেবিলটিও বেশ মজার। কাঠের গুঁড়ির ওপর গ্লাস বসিয়ে বানানো হয়েছে এটি। হালকা তোশকে বসার আয়োজন, পেছনের দেয়ালে রাখা পেইন্টিং, মুখোশ আর তোশকে রাখা বাদ্যযন্ত্রে সাজানো পুরো ঘরই যেন হয়ে উঠেছে একটি শিল্পকর্ম।,এই ঘরের পাশেই আরেকটি বসার আয়োজন। সেখানে হালকা নকশার সোফা, বইয়ের তাক একেবারেই সাধারণ। অসাধারণ হলো সোফার ওপরে ছোট তাকে রাখা চিত্রকর্মগুলো, যা পুরো বাসায় বাসার বাসিন্দাদের শৈল্পিক রুচিকে তোলে ধরেছে। বসার ঘরের মূল দরজার পাশেও আছে অঙ্কনচিত্র। পাশেই খোলা তাকে রাখা আছে দেশীয় শোপিস। এই বাসায় দেয়ালে জোড়া লাগিয়ে লাগানো হয়েছে টেলিভিশন, নিচে কাঠের তাক। এখানে বৈচিত্র্য এনেছে দেয়ালে লাল রঙের ব্যবহার। প্যাচওয়ার্কের রানারের ব্যবহারে এসেছে ভিন্নমাত্রা। শোবার ঘরগুলোতেই নেই আসবাবের বাহুল্য। শুধু আছে খাটের ব্যবহার। এই দুটি ঘরের দেয়ালে অঙ্কনচিত্র ঘরে এনেছে উজ্জ্বল আবহ।নওরীন জাহান বলছিলেন, খুব বেশি আসবাব একেবারেই পছন্দ নয় তাঁদের। ছিমছাম উপায়ে ঘরকে কীভাবে আরামদায়ক করে তোলা যায়, এই ভাবনা থেকেই ঘরকে এভাবে সাজিয়েছেন তাঁরা। এই বাসায় নেই কোনো দামি আসবাব, নেই জমকালো ঝাড়বাতির ছোঁয়া। তবে যা আছে তা হলো শৈল্পিকতার আবেশ, যা এই বাড়িতে ঢুকলেই মনে বুলিয়ে দেবে একমুঠো প্রশান্তি।"
অন্দরে ভাষার আবহ,"বাড়িতেও আনতে পারেন ভাষার আবহ। বিশেষ করে বাংলা বর্ণমালা নানাভাবেই আসতে পারে অন্দরসাজে। কেবল দিবসভিত্তিক আয়োজন হিসেবেই নয়, পরিবারের সবার মধ্যে ভাষার প্রতি একটা অনুভূতি জাগিয়ে তুলতে পারে এমন অন্দরসজ্জা।ডিজাইন কোড ইন্টেরিয়রের পরামর্শক আবদুল্লাহ আল মিরাজ জানান, সাদা আর কালোর সমন্বয়ের পাশাপাশি ধূসরও আসতে পারে অন্দরসজ্জায়। সাদা আর কালোর মিশ্রণেই হয় ধূসর। এ ছাড়া অল্প পরিসরে লাল রংও আনা যেতে পারে। অন্দরে বর্ণমালা তুলে ধরতে এ রংগুলো ব্যবহার করতে পারেন। তবে কালোর আধিক্য থাকলে ঘর অন্ধকার দেখায়। তাই ভারসাম্য রাখতে কালোর তুলনায় সাদার পরিমাণটা বেশি রাখতে হবে।অন্দরসজ্জার নানা মাত্রাশোবার ঘরে বিছানার চাদর ও নকশিকাঁথা, বসার ঘর আর পারিবারিক ঘরের কুশন কভার ও সোফার কভার, খাবার ঘরের টেবিলে ম্যাট ও রানার হতে পারে সাদা-কালো রঙের। পর্দা, কার্পেট বা ফ্লোরম্যাটও হতে পারে এই রংগুলো দিয়ে। শহীদ মিনারের শোপিস বা কলমদানি রাখতে পারেন ঘরে। এ ছাড়া রাখতে পারেন বর্ণমালা থিমের মোম। আড়ং, সাদাকালো, অঞ্জন’স, কে ক্র্যাফট, বাংলার মেলা, নিপুণসহ দেশীয় ফ্যাশন হাউসগুলোতে এসবের খোঁজ নিয়ে দেখতে পারেন।দেয়ালজুড়ে ভাষাঘরের একটা দেয়ালে প্রকাশ করতে পারেন বাংলা ভাষার জন্য ভালোবাসা। সাদা–কালো থিমের ওয়ালপেপার লাগাতে পারেন এই দেয়ালে। তা না পেলে, ভালো রেজল্যুশনের ছবির সাহায্য নিতে পারেন। বাংলা বর্ণ, শব্দ, বাক্যাংশ, কবিতার চরণ, অণুকাব্য—যেকোনো কিছুই থাকতে পারে দেয়ালজুড়ে। রং কিংবা কাঠের বর্ণ হতে পারে সাজানোর উপকরণ। কাঠের বর্ণ অনেক সময় বিভিন্ন মেলায় কিনতে পাওয়া যায়। পথের ধারেও কখনো কখনো পাওয়া যায়। ভাষার জন্য ভালোবাসার এ দেয়াল থাকতে পারে সারা বছর। শিশুরাও জানবে নিজের ভাষাকে। অনুভব করবে ভাষার মর্যাদা।,বর্ণ থাকুক এখানে-ওখানেবাতাসে নড়ে, এ রকম জিনিস দরজা বা জানালা, যেখানেই ঝোলানো হোক, সেটির সঙ্গে ঝুলিয়ে দিতে পারেন কাঠের একেকটি বর্ণ। ফটোফ্রেম, ফুলদানি বা অন্য শোপিসেও এ রকম বর্ণ বসিয়ে নিতে পারেন বা রং করে ফুটিয়ে তুলতে পারেন, যদি তা মানানসই হয়।"
অন্দরে অরণ্য,"‘ঘরের ভেতর তো একদম সবুজ বানিয়ে ফেলেছ!’—এমন এক মন্তব্য থেকেই মাথায় এল শিরোনামটা। ঘরের মধ্যে থাকা মানুষের মন যদি অরণ্যমুখী হয়, তিনি ঘরকে সবুজ করতে চাইতেই পারেন। অন্দরে চলে আসে ছোটখাটো নিজস্ব অরণ্য। তবে যত্ন–আত্তিও জানা থাকা চাই, না হলে তো অরণ্য জঙ্গলে পরিণত হতে সময় লাগবে না।,অন্দরের জন্য নির্দিষ্ট কিছু গাছই বেছে নিতে হয়। ঘরের ভেতরের গাছে (বারান্দা নয়) ২-৩ দিন পর পানি দিতে হয়, তবে এটি নির্ভর করে মাটির আর্দ্রতার ওপর। ৩-৪ দিন পরপর মাটি নিড়িয়ে দিলে গাছের গোড়ায় অক্সিজেন পৌঁছাবে, আপনিও মাটির আর্দ্রতার ধারণা পেয়ে যাবেন। তবে যেদিন মাটি নিড়িয়ে দেবেন, সেদিন পানি দেবেন না। ঘরের গাছগুলো সপ্তাহে এক দিন রোদে রাখতে চেষ্টা করুন। রোদে গাছ নিজের খাবার তৈরি করে। ঘরের কৃত্রিম আলোতে গাছের সেই চাহিদা পূরণ হয় না। ফুলগাছ ঘরে নয়, বারান্দায় রাখুন (যেখানে অন্তত একটা বেলা পর্যাপ্ত রোদ আসে)। অন্দরের জন্য বাহারি পাতার গাছ বেছে নিন (যেমন—এরিকা পাম)। রঙিন পাতাবাহারের পাতার রং অবশ্য রোদ পেলে একধরনের হয়, রোদ না পেলে সাধারণত যেকোনো একটা রং হয়ে যায়। রাজধানীর আসাদ গেটে অবস্থিত ফলবীথি হর্টিকালচার সেন্টারের উপসহকারী হর্টিকালচার কর্মকর্তা জান্নাতুল মার্জিয়া জানালেন এমন নানা তথ্য।,জেনে রাখুন,গাছের আরও পুষ্টি,৩-৪ মাস পরপর গাছে সার দেওয়া ভালো। ১ বার রাসায়নিক সার, ১-২ বার শর্ষের খৈল, ১-২ বার গোবর সার কিংবা সবজি ও চা-পাতা পচিয়ে করা সার দিতে পারেন। খৈল বাদে বাকি সার দেওয়ার পরপরই মাটি খুঁচিয়ে দিয়ে হালকাভাবে পানি দিন।,আরও কিছু"
খোলা রান্নাঘর,"খোলামেলা পরিসরে রান্নাঘর বা ওপেন কিচেন—বাসাবাড়িতে এই ধারণা পাশ্চাত্যের দেশগুলোতে বেশ জনপ্রিয়। আমাদের দেশেও ইদানীং এমন ধারণার রান্নাঘর দেখা যাচ্ছে অনেক বাড়িতে কিংবা ফ্ল্যাটে। সাধারণত বসার ঘর বা খাবার ঘরের লাগোয়া থাকে এই রান্নাঘর। ওপেন কিচেনের সুবিধা হলো, অন্য ঘরের সঙ্গে সরাসরি সংযোগ থাকায় পরিবারের সবার সঙ্গে সময় কাটাতে কাটাতে শেষ করা যায় রান্নার কাজ।,ঢাকার মোহাম্মদপুরে নিজেদের খাবার ঘরের সঙ্গেই এমন রান্নাঘরের কিচেনের ব্যবস্থা রেখেছেন এস বি এ সিদ্দিকী ও আইনজীবী তাসনিয়া প্রধান দম্পতি। দীর্ঘদিন তাঁরা ছিলেন ইংল্যান্ডে। তাসনিয়া প্রধান বলছিলেন, সেখানে সারা দিন বাইরে কাজ শেষে ঘরে ফিরে রান্নার কাজটুকু নিজেদেরই করতে হতো। আবার সন্তানদের সময় দেওয়ার ব্যাপারও ছিল। সেই সময়ে রান্না করতে করতেই ওদের সঙ্গে সময় কাটানো যেত। যখন দেশে ফিরলেন, ঢাকার বাসাতেও তৈরি করলেন ওপেন কিচেন।,ন্যূনতম ১০০ বর্গফুট জায়গা থাকলেই তৈরি করা যায় ওপেন কিচেন। সেটা খাবার ঘরের সঙ্গে হলেই ভালো। এ ধরনের রান্নাঘরে অবশ্যই কিচেন হুড বা চিমনির ব্যবস্থা রাখতে হবে। না হলে পুরো ঘর ধোঁয়াচ্ছন্ন হয়ে যাবে। চুলার পেছনের দিকে এখন টিনজাতীয় একধরনের ধাতব উপাদান পাওয়া যায়, তা ব্যবহার করা যেতে পারে। না হলে অবশ্যই টাইলস ব্যবহার জরুরি। রান্নার কাজ শেষ হলে পুরো জায়গা দ্রুতই পরিষ্কার করে নিতে হবে।,ওপেন কিচেনে খুব বেশি আসবাব না রাখাই ভালো। হালকা ছিমছাম আসবাব আর আসবাবে গাঢ় রঙের ব্যবহার এ ধরনের রান্নাঘরকে করে দৃষ্টিনন্দন। আমাদের দেশের প্রেক্ষাপটে ওপেন কিচেন তৈরির সময় এই বিষয়গুলো তো খেয়াল রাখা দরকার। পাশাপাশি রান্নার ব্যাপারেও কিছু সতর্কতা মেনে চলা ভালো। ওপেন কিচেনে খুব বেশি ঝোল মসলাদার খাবার রান্না না করা ভালো। অতিরিক্ত তেল মসলার ঝাঁজ সারা ঘরে ছড়িয়ে পড়ে, যা পরিষ্কার করা সম্ভব হয় না। শুধু হালকা রান্নার জন্য ওপেন কিচেন ব্যবহার করতে হবে।,খাবার বা মসলা রাখার পাত্রগুলো যেন নান্দনিক হয়, এদিকটায় বিশেষ দৃষ্টি দিতে হবে। না হলে বাইরের লোকের কাছে তা দৃষ্টিকটু মনে হতে পারে। এ ধরনের রান্নাঘরে খুব বেশি খোলা তাকের ব্যবস্থা না রাখাই ভালো। এর পরিবর্তে হালকা ওয়াল ক্যাবিনেটের ব্যবহার করা যেতে পারে। রান্নাঘরে কাপড়ের পর্দা ব্যবহার না করে এর পরিবর্তে বাঁশের চিক না হলে ভার্টিক্যাল ব্লাইন্ড ব্যবহার করা যেতে পারে। এ ছাড়া সাধারণ আলোকসজ্জার বাইরে বিশেষ বিশেষ জায়গাকে ফোকাস করে ব্যবহার করা যেতে পারে স্পট লাইট।"
ঘরের কোনায় কোনায়,"‘ঘরকুনো’ না হলেও ঘরের বিভিন্ন কোনা সাজাতে আর পরিষ্কার রাখতে কোনো না কোনো ভাবনা নিশ্চয়ই ভাবতে হয়। ঘরের কোণ সাজাতে কর্নার শোকেস ব্যবহার করতে পারেন। কোণের দেয়ালে কর্নার র​্যাক ঝুলিয়ে দিতে পারেন। স্নানঘরের দেয়ালেও এ ধরনের র‌্যাক ঝোলানো হয়। মেঝে থেকে ছাদ পর্যন্ত র​্যাক বা শোকেস বানাতে পারেন। বসার ঘরে ঠাঁই পাক বই, শোপিস; শোবার ঘরে বই, ফুলদানি বা ড্রেসিং টেবিলের সামগ্রী; খাবার ঘরে বাসনপত্র, শিশুর ঘরে খেলনা আর টুকিটাকি। রান্নাঘরের কোণের র​্যাকে নানা উপকরণ, স্নানঘরে প্রসাধনী আর গাছপালা।,ঢাকার গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক তাসমিয়া জান্নাত বলেন, দৈনন্দিন পরিচ্ছন্নতার সবচেয়ে জটিল কাজ হলো বিভিন্ন খাঁজকাটা নকশা আর ফাঁকফোকর পরিষ্কার রাখা। প্রতিদিন যত্ন না নিলে ময়লা স্থায়ীভাবে বসে যায়।,যত্ন নেওয়ার নিয়ম● নকশার খাঁজ, দেয়ালসজ্জার পেছনের অংশ, জানালা-দরজার কোণ আর এগুলোর স্লাইডিং ফ্রেমের ভেতরের অংশ পরিষ্কারের সুবিধাজনক আকারের ব্রাশ ব্যবহার করুন। এরপর ব্রাশ বা পুরোনো কাপড় ভিজিয়েও এসব জায়গা পরিষ্কার করতে পারেন, তাতে ময়লা উড়ে অন্যদিকে যায় না। ধুলা-ময়লাজনিত স্বাস্থ্যঝুঁকিও কমে। কাঠের আসবাব ভেজালে ঘন ঘন বার্নিশ করতে হয়, তবে সুস্বাস্থ্যের জন্য এটুকু মেনেই নিন।● পরিষ্কারের সময় বাড়ির অন্য সদস্য, বিশেষত শিশু ও বয়স্কদের অন্য ঘরে রেখে যে ঘরে কাজ করছেন, সেই ঘরটা আটকে নিন। নিজে মাস্ক পরুন।● আসবাব সরানো গেলে প্রতিদিনই সরিয়ে পেছনটা পরিষ্কার করুন।● কোথাও চামড়া, রেক্সিন প্রভৃতি স্থায়ীভাবে আটকানো থাকলে (যেমন খাটের মাথার দিক বা সোফা), কিংবা ধুলে নষ্ট হয়ে যাওয়ার মতো কিছু থাকলে সপ্তাহে অন্তত ১ দিন ভ্যাকুয়াম ক্লিনারের সাহায্য নিন। নকশাদার কুশন কভার প্রয়োজনবোধে ড্রাই ওয়াশ করুন।ঘরের কোণ সাজাতেতাসমিয়া জান্নাত বলেন, আয়তাকার ঘর সবচেয়ে সুন্দর। আয়তাকার না হলে বিভিন্ন কোণের সৃষ্টি হতে পারে, যা সৌন্দর্য ব্যাহত করতে পারে। তবে সুন্দরভাবে পরিকল্পনা করলে এই কোণই সোন্দর্যের প্রধান অংশ হতে পারে। বসার ঘরের কোণেই আনা যায় প্রকৃতিকে। কোণের মেঝে ও দেয়ালের খানিকটা অংশে কৃত্রিম ঘাস রাখতে পারেন। নানা মাপ ও ধরনের গাছ রাখতে (পাহাড়ি খাঁজের মতো ঝুলিয়েও) পারেন, যা অন্দরেই বেঁচে থাকে। কৃত্রিম ঝরনা, পাথর, পাখির বাসা, পাহাড়ি আমেজ। কিংবা রৌদ্রোজ্জ্বল গ্রাম। থিম অনুযায়ী আলোর ব্যবস্থা রাখুন, সময়ের সঙ্গে আলো বদলে যাবে—এমনও হতে পারে।,রেডিয়েন্ট ইনস্টিটিউট অব ডিজাইনের প্রধান ও ইন্টেরিয়র ডিজাইনার গুলসান নাসরীন চৌধুরী জানালেন, ঘরের কোণকে কাজে লাগাতে সেখানে ল্যাম্পশেড রাখা যায়। স্ট্যান্ড ল্যাম্প কিংবা ঝোলানো ল্যাম্পশেড হতে পারে, ৩টি ল্যাম্পশেড ধাপে ধাপে, ৬ ইঞ্চির তফাতে। স্ট্যান্ড ল্যাম্প হলে সাড়ে ৬ ফুট, ৬ ফুট আর সাড়ে ৫ ফুট উচ্চতার। ঝোলানো ল্যাম্পশেড হলে ছাদ থেকে দেড় ফুট, দুই ফুট আর আড়াই ফুট দূরত্বে। ল্যাম্পশেডের নিচে মাটির শোপিস, অন্দরের উপযোগী গাছ রাখতে পারেন।,জেনে নিন আরও উপায়● বসার ঘরে বাঁকানো সোফা রাখলে কোণটাও কাজে লাগে। সোজা সোফা রাখলে কোণটুকুতে একটা তিন কোনা বসার জায়গা করতে পারেন। এ ক্ষেত্রে কোণের ওপরের অংশে কাচের র​্যাক করতে পারেন (অন্তত ৭ ফুট উচ্চতায়, এ উচ্চতায় রাখলে মাথায়ও লাগবে না, আবার ভেতরের জিনিসগুলো দেখাও যাবে)।,● শোবার ঘরের কোণে নিচু টেবিল, মোড়া বা রিভলভিং চেয়ার রেখে আরাম করতে পারেন। পড়ালেখার ব্যবস্থা থাকতে পারে। গাছপালা ও গান শোনার ব্যবস্থাও থাকতে পারে। কিংবা পোশাক পরিবর্তনের জায়গাও করতে পারেন।,● কোণের মাপ বুঝে শোপিস রাখতে পারেন। মাটি বা টেরাকোটার হতে পারে।,● ঝোলানো পাত্রে গাছ রাখুন।,● বারান্দার কোণে গাছ ও কৃত্রিম ঘাস রাখতে পারেন।,● ঘরের কোণ সাজাতে যা-ই রাখুন, ঘরের বাকি সবকিছুর সঙ্গে তা যেন মানানসই হয়।"
পণ্যে অনুষঙ্গে হাতে আঁকা নকশা,"শুরুটা হয়েছিল বাংলা নববর্ষ দিয়ে। এই সময় বড়–ছোট বিভিন্ন বুটিক হাউসগুলোতে দেখা যেত হাতে আঁকা পণ্যের বাহার। ধীরে ধীরে বাড়তে থাকে এর ব্যাপকতা। এখন শুধু নিজেদের সংস্কৃতির উৎসবেই নয়, নিত্যপ্রয়োজনীয় কাজেও ব্যবহার হচ্ছে হাতে আঁকা জিনিস। শেষ ৩–৪ বছর ধরেই ট্রাংক, চশমা বা ট্রের মতো নির্দিষ্ট কিছু হাতে আঁকা পণ্যের কারুকাজ মানুষের নজর কেড়েছিল। তবে ২০১৯ সালে এসে সেটা ছড়িয়েছে আরও নানা কিছুতে। নানা ধরনের পণ্যে এমনকি পোশাকেও বেড়েছে হাতে আঁকা ছবির ব্যবহার। তাই বছরজুড়েই নানা মাধ্যমে হাতে আঁকা পণ্যের চাহিদা ছিল। বাঁশ, কাঠ, কাচ, টিন, স্টিলের তৈরি নানা অনুষঙ্গে হাতে আঁকা নকশা যোগ করেছে বাড়তি মাত্রা। আর এই ভাবনার মধ্যে বেশি চলেছে রিকশাচিত্রের নকশা।  হাতে আঁকা স্টিলের ট্রাংক নিয়ে বিয়ে করতে যাওয়া কিংবা বিয়ের উপহার পাঠানোতে ট্র্যাংকের ব্যবহার তো জনপ্রিয় ছিল বেশ কয়েক বছর। এই বছর বিয়ের অনুষ্ঠানে গায়েহলুদে বর-কনের চোখে ও পায়ে হাতে আঁকা চশমা ও জুতা রীতিমতো ট্রেন্ডের খাতায় নাম লিখিয়েছে। এ ছাড়া বিয়েবাড়িতেই অন্যরা পরেছেন নকশা করা রোদচশমার ফ্রেম। বছরের শেষ দিকে বিভিন্ন অনলাইন পেজে দেখা গেছে হাতে আঁকা নকশার চিরুনি, টুথ ব্রাশ। পর্দা, ব্লাউজ, গ্লাস, কাপড় রাখার ঝুড়ি, মালা, চেয়ার, টেবিল, টিপ, চুড়ি, মালাও ক্যানভাস হতে বাদ রাখেনি। বাদ যায়নি কেটলি, গ্লাস এমনকি ইন্ডোরপ্ল্যান্টসও। একরঙা সবকিছুকেই তুড়ি মেরে পেছনে ফেলে টেবিল, চেয়ারের পায়ায়, টুলে, ট্রেতেও এগিয়ে চলেছে এই চলতি ধারা। ইদানীং একরঙা নোটবুক, ডায়েরি ও মানিব্যাগকে রঙিলা নকশায় নতুন রূপ দেওয়া হচ্ছে, নয়তো লেখা হচ্ছে নানা ধরনের সিনেমার নাম বা সংলাপ। ২০১৯ সালে ক্রেতার চাহিদা অনুযায়ী লোকজ ও আধুনিক দুই ধরনের হাতে আঁকা পণ্যের প্রতি ক্রেতাদের সমান আকর্ষণ ছিল। কোনো কিছুই বাদ পড়েনি এই তালিকা থেকে। "
অন্দরসাজে নতুনত্ব,"সম্পূর্ণ নতুন কিছু নয়, বরং পুরোনো জিনিসের ব্যবহারে অন্দরে কীভাবে আরও নতুনত্ব আনা যায়, সেই ভাবনা দেখা গেছে বছরজুড়ে। পুরোনো বাড়িকে নতুন করে সাজানোর পাশাপাশি ২০১৯ সালে দেখা গেছে পুরোনো আসবাব নতুন করে সাজিয়ে তোলার আয়োজন। পাশাপাশি ঋতু বদলের সঙ্গে সঙ্গে কীভাবে তার আমেজ আনা যায় অন্দরে, তারও একটা আয়োজন ছিল। শুধু ঈদ আর পয়লা বৈশাখে নয়, দুর্গাপূজা আর বড়দিনের মতো উৎসবেও সেজে উঠেছিল অনেকের অন্দর। আর অন্দরে প্রধানতম জিনিস আসবাবে এই বছর ছিল স্লিম ফিটের জয়জয়কার। অর্থাৎ খুব বেশি কারুকার্য নয়, একরঙা নকশাহীন আসবাবই নজর কেড়েছে। অন্দরে একেবারেই নতুন ধারণা ছিল বেঞ্চের ব্যবহার। জলচৌকি, খাটিয়াতেও ছিল বসার আয়োজন। ,রিসাইকেল আসবাবপুরোনো আসবাবকে নতুন করে ব্যবহারের উপযোগী করে তোলার প্রবণতা ছিল বেশি। যেমন পুরোনো খাটের তক্তা, দরজা দিয়ে অনেকেই বানিয়েছেন নতুন আসবাব। এ ছাড়া দেখা গেছে পুরোনো শাড়ির টুকরা জোড়া দিয়েই তৈরি হয়েছে সোফা। পুরোনো জলচৌকিকে হ্যান্ড পেইন্ট করে ব্যবহার করেছেন অনেকে। তেমনি খাবার টেবিলেও ছিল বাসার ব্যবহৃত জেলি বা চা–পাতার পাত্রতে পানীয় পরিবেশনার আয়োজন।,বসার আয়োজনে নতুনত্ব২০১৯ সালে অন্দরের আসবাবে যে নতুন সংযোজন চোখ পড়েছে, তা হলো বেঞ্চের। ঘরের কাজের সুবিধার্থে নানাভাবে নানা আঙ্গিকে অন্দরে এই বেঞ্চ পেয়েছে জনপ্রিয়তা। পাশাপাশি চেয়ার আর মোড়ার ব্যবহারেও দেখা গেছে বেশ। জলচৌকিতেও অনেকেই বৈঠকখানায় করেছেন বসার আয়োজন।,মৌসুম ধরে অন্দরসাজবৃষ্টিমুখর দিনে দোলনচাঁপা না হয় বেলি ছাড়া ঘরে এসেছেন এমন মানুষ খুব কমই পাওয়া যাবে। বাসায় একটা ফুলদানি অথবা সুন্দর কোনো পাত্রে শোভা পেয়েছে সেই ফুল। শরতে কাশফুল বা শিউলি নিয়ে এসেছে শরতের আভা। অন্দরসাজে এই বিষয়গুলো বেশ প্রাধান্য পায় এ বছর। ঈদ আর নববর্ষে সবাই নতুন করে ঘর সাজাতে তো ব্যস্ত থাকেই, তবে এই বছর বাদ যায়নি পূজা ও বড়দিন। এই দুটি দিনের আমেজেও অনেকেই রাঙিয়েছেন তাঁদের অন্দর।কিচেন গার্ডেনযদিও ধারণাটা একেবারেই নতুন, তারপরও পেয়েছে ব্যাপক জনপ্রিয়তা। অল্প পরিসরেই নিজের বারান্দায় না হলে সানশেডে মাটির টবেই কেউ বুনেছেন মরিচ, ধনেপাতা, শিম না হলে শাক। এ বছর বাইরের দেশের এই ধারণা ‘কিচেন গার্ডেন’ জনপ্রিয় হয়েছে আমাদের এখানেও। প্ল্যান্টে নতুনত্বঘরের ভেতর গাছ থাকবে, এ আর নতুন কি। নানা প্ল্যান্টসের নান্দনিকতাও চোখে পড়েছে কয়েক বছর। তবে এ বছর যেটা নতুনত্ব দেখা গেছে তা হলো, একটি নির্দিষ্ট থিমে সেই প্ল্যান্ট পট তৈরি করা। এই যেমন সাইকেলের আদল, কর্নার র​্যাক ইত্যাদি আঙ্গিকে নতুনত্ব পেয়েছে প্ল্যান্ট পট। সুইচ বোর্ডের পাশে দেয়াল–অঙ্কনফেসবুকের ঘর সাজানোর পাতায় সবচেয়ে বেশি যে ছবি পোস্ট করতে দেখা গেছে মানুষকে, তা হলো লাইটের সুইচ বোর্ডের পাশে পেইন্টিং। শখের বশে মনের মতো নকশার অঙ্কনে প্রায় সবাই রাঙিয়েছেন সুইচ বোর্ডের চারপাশ।"
নকশার বৈচিত্র্যে অন্দরসাজ,"ঢাকার প্রগতি সরণির ৪৬ নম্বর দালানটির সামনে দাঁড়ালে দেখবেন, দেয়ালে বিশাল করে লেখা আছে ‘কে সি’। সঙ্গে একজনের ছবি। ‘কে সি’ মানে কাওসার চৌধুরী। কাচের দেয়ালে সাঁটানো ওই ছবিটি তাঁরই। ‘গ্রিন ফার্নিচার’ নামের একটি প্রতিষ্ঠানের প্রধান নির্বাহী ও শিল্পনির্দেশক তিনি। সাধারণত যা হয়, আসবাবের দোকানে পণ্য অর্থাৎ খাট–পালঙ্কের ছবিই দেখা যায়। এ ক্ষেত্রে ব্যতিক্রম। নকশাকারই এখানে মুখ্য। তার ওপর গ্রিন ফার্নিচার নয়, শোরুমের নামও রাখা হয়েছে নকশাকারের নামে। ফলে বিষয়টি মনে কৌতূহল জাগায়।,দালানটির দোতলা ও তিনতলায় গ্রিন ফার্নিচারের শোরুম। দোতলায় গিয়ে বসি আমরা। সোফার কুশন টেনে আরাম করে বসার আগেই ওর নকশা নজর কাড়ে। জগদ্বিখ্যাত চিত্রশিল্পী ভিনসেন্ট ভ্যান গঘের ‘নুন–রেস্ট ফ্রম ওয়ার্ক’ ছবিটি শোভা পাচ্ছে ওতে। ভ্যান গঘের ছবিতে সোনালি–ঝাঁজালো দুপুর, খড়ের গাদায় চোখের ওপর টুপি নামিয়ে বিশ্রামরত কৃষক, পাশে সঙ্গিনী। সব দেখে কে সি–বিষয়ক কৌতূহল বেড়েই চলে।,খানিক বাদেই কাচের দরজার ওপাশে একজনকে দেখা গেল। বুঝতে অসুবিধা হলো না, তিনিই কে সি। তিনতলায় হাতের জিনিসপত্র রেখে নিচে নেমে এলেন। কথা শুরু হলো। কাওসার চৌধুরীর কাজ দেখার আগে তাঁর সঙ্গে কথা বলি আমরা। টিভির পর্দায় প্রতিষ্ঠানটির বিজ্ঞাপন দেখি। তারপর দোতলাটা ঘুরে দেখার পালা। তৃতীয় তলায় সবকিছু নতুন করে সাজানো হচ্ছে।,অভিজ্ঞতার প্রতিচ্ছবি,নতুন করে সাজানো হচ্ছে মানে শোরুমটি পুরোনো। কত পুরোনো? কাওসার চৌধুরী জানান, বাথরুম ফিটিংস ও টাইলসের ব্যবসাটি পৈতৃক। দেশ স্বাধীন হওয়ার আগেই ঢাকায় শুরু হয়েছিল গ্রিন এজেন্সির যাত্রা। সে সূত্রেই প্রগতি সরণির এ শোরুমে গ্রিন ফার্নিচারের শুরু ২০০৬ সালে। গ্রিন ফার্নিচার এত দিন দেশের গুরুত্বপূর্ণ বিভিন্ন প্রতিষ্ঠান ও বাসাবাড়িতে অন্দরসজ্জার কাজ করে এসেছে। করপোরেট ভাষায় যাকে বলে ‘বিটুবি—বিজনেস টু বিজনেস’ সেবা। তবে এখন গ্রিন ফার্নিচার অন্দরমহল সাজানোর কাজ করছে সাধারণের জন্য, পুরোপুরি নিজেদের নকশায়। কেবল নকশা নয়, পণ্য উৎপাদনের প্রায় সব কাজই চলছে নিজেদের কারখানায়। এ কারণেই ছয় মাস ধরে গ্রিন ফার্নিচারের বর্তমান কর্মকাণ্ড পরিচালিত হচ্ছে কে সি নামে। যাঁর মালিক তো বটেই, এক অর্থে শুভেচ্ছাদূতের ভূমিকাও পালন করছেন কাওসার চৌধুরী। কে সি তাঁর চিন্তার প্রতিফলন।,একটি উদাহরণ দেওয়া যাক। কাওসার চৌধুরী দোতলার একদম শেষ প্রান্তে নিয়ে গেলেন আমাদের। একটি ওয়াল প্যানেলের সামনে দাঁড় করিয়ে বললেন, ‘ছুঁয়ে দেখুন।’ তথাস্তু। ওয়াল প্যানেলটির রং গাঢ় সবুজ, নকশা বিচিত্র ধরনের। আলো–আঁধারিতে বেশ রহস্যময় হয়ে উঠেছে ওই অংশটুকু। ওয়াল প্যানেলটি ছুঁয়ে দিতেই মনে হলো, আরে, এ তো সাক্ষাৎ কুমিরের পিঠ! কাওসার চৌধুরী জানালেন এর পেছনের গল্প।,ফ্রান্সে একবার একটি ভ্যানিটি ব্যাগের নকশা দেখে খুব মনে ধরেছিল। কুমিরের চামড়া দিয়ে তৈরি ওই ব্যাগের নকশায় একটি ওয়াল প্যানেল তৈরির ভাবনা এসেছে সেখান থেকেই। কেবল নকশা করেই ক্ষান্ত হননি কাওসার চৌধুরী, প্যানেলটি ত্রিমাত্রিকও (থ্রিডি) করে তুলেছেন। এর জন্য প্রয়োজনীয় গবেষণা করেছেন। প্রক্রিয়াটি সম্পর্কে স্বচ্ছ ধারণা অর্জনের পর বিদেশ থেকে আমদানি করেছেন প্রয়োজনীয় কাঁচামাল। তারপর কাঁচপুরে নিজেদের কারখানায় সম্পন্ন হয়েছে চূড়ান্ত কাজটুকু। এ রকম আরও কিছু পরীক্ষামূলক ওয়াল প্যানেল দেখালেন কাওসার চৌধুরী। কোনোটির নকশা এসেছে প্রকৃতি থেকে, কোনোটি ভিনদেশের বিখ্যাত হোটেলের দেয়াল থেকে, কোনোটি আবার একেবারেই নকশাকারের নিজস্ব ভাবনা। আগেই জেনেছেন, এসবের নকশাকার কাওসার চৌধুরী নিজে; আরও কজন নকশাকারও কাজ করছেন তাঁর অধীনে। কাজ করছেন একদল প্রকৌশলী। তাঁরা সবাই মিলেই নকশা ও উৎপাদন করছেন ঘরের সিলিং, কিচেন ক্যাবিনেট, দরজা, সোফা, ক্লজেট, মেঝেসহ বাহারি সব আসবাব। সব মিলিয়ে কে সিতে এখন কাজ করছেন ২০০ কর্মী।,মেড ইন বাংলাদেশ,দোতলায় তিন ধরনের কিচেন ক্যাবিনেট সাজানো আছে। চিরকালীন আভিজাত্যের সাজসজ্জা নিয়ে ‘ক্ল্যাসিক’, হাল আমলের নকশা ও উপকরণে সাজানো ঝাঁ–চকচকে ‘মডার্ন’ এবং অত্যাধুনিক নকশা ও প্রযুক্তির ‘ডাবল লাক্সারি’—এই হলো তিন প্রকার। ডাবল লাক্সারির কথাই ধরা যাক। কাওসার চৌধুরীর ভাষায়, ‘এগুলো তৈরিতে ব্যবহার করা হয়েছে স্যান্ডউইচ ইউনিট। মানে হলো, উভয় দিকের আবরণ হিসেবে অ্যাক্রিলিক ব্যবহার করা হয়েছে। চকচকে ফিনিশিংয়ের জন্য ব্যবহার করা হয়েছে বিশেষ ল্যামিনেশন। ফ্রেমগুলো অ্যালুমিনিয়ামের। এর ধারণা আমি পেয়েছিলাম ইতালীয় কিচেন থেকে। একেবারে খাঁটি ইতালীয় কিচেনের রূপ দিতে তিন মাসের মতো শুধু গবেষণাই করেছি। সবশেষে বাংলাদেশের আবহাওয়া উপযোগী করে তুলতে হয়েছে। সঙ্গে খেয়াল রেখেছি, পণ্যগুলো যেন পানি ও ময়লারোধী হয়।’,ক্ল্যাসিক ও আধুনিক ধাঁচের কিচেন ক্যাবিনেটগুলোর বেলায়ও একই কথা প্রযোজ্য। প্রতিষ্ঠানের নামের সঙ্গে ‘গ্রিন’ আছে, তাই কাজের বেলায়ও সবুজপ্রেমী হওয়া জরুরি বলে মানেন কাওসার চৌধুরী। তাই পণ্যগুলোর কাঁচামাল ব্যবহারে অধিকাংশ সময় কাঠের চেয়ে বিকল্প উপাদানেই তাঁর আগ্রহ বেশি। আর নকশার বেলায় ইতালীয় ও মার্কিন ধাঁচই বেশি পছন্দ কাওসার চৌধুরীর। সাত বছর মার্কিন মুলুকে ছিলেন তিনি। ১৯৯৫ সালে দেশে ফিরে আসার আগে যুক্তরাষ্ট্রের ইউনিভার্সিটি অব উইসকনসিন থেকে ব্যবসায় প্রশাসনে সম্পন্ন করেছেন স্নাতক ও স্নাতকোত্তর। পড়াশোনা শেষে যুক্তরাষ্ট্রে কিছুদিন কাজ করেছেন একটি দরজা নির্মাতা প্রতিষ্ঠানে। পৈতৃক ব্যবসা ও হাতে–কলমে কাঠ নিয়ে কাজ করার সে অভিজ্ঞতাই কাওসার চৌধুরীকে করেছে ঋদ্ধ। দেশে ফিরে মার্বেলের ব্যবসায় সফল হয়েছেন। তারপর শুরু করেন গ্রিন ফার্নিচার। আর এখনকার ধ্যানজ্ঞান কে সি।,সম্ভাবনার স্বপ্ন,কাওসার চৌধুরী বলছিলেন, ‘অনেক দিন ধরে গুরুত্বপূর্ণ সব প্রতিষ্ঠানের জন্য অন্দরসজ্জার কাজ করছি। তাই বন্ধু–স্বজনেরা সাধারণের জন্যও কিছু করার তাগিদ দিচ্ছিল। সে চিন্তা থেকেই কে সির পথচলা শুরু। আমি নিজেকে পণ্যের নকশাকার ও নির্মাতা হিসেবে পরিচয় দিতে স্বাচ্ছন্দ্য বোধ করি। দীর্ঘদিনের অভিজ্ঞতা কাজে লাগিয়ে শিল্পকলা, প্রযুক্তি ও কারিগরি দিকের সমন্বয় ঘটাতে চাই। সে ক্ষেত্রে অন্দরসজ্জা আমার জন্য বড় এক কাজের ক্ষেত্র। আমার বিশ্বাস, আমি নতুন কিছু দিতে পারব। সবচেয়ে বড় কথা, আমাদের পণ্যগুলো সব বাংলাদেশেই তৈরি। ফলে তুলনামূলকভাবে দামে সাশ্রয়ী এবং অবশ্যই বিশ্বমানের।’,কাওসার চৌধুরীকে কে সির শুভেচ্ছাদূত বলছিলাম আমরা। এর কারণও নিশ্চয়ই এতক্ষণে পরিষ্কার। ইউরোপ–আমেরিকান ধাঁচের অন্দরসজ্জার অনুরাগী তিনি। এর প্রতিফলন পড়েছে তাঁর কাজে। তবে নিখাদ দেশি নকশায় অন্দরসজ্জার পরিকল্পনাও করছেন তিনি। সেটি বাস্তব হলে বাংলাদেশি অন্দরসজ্জাই হয়তো একদিন ভিনদেশেও অনুকরণীয় হয়ে উঠবে, এমনটাই বিশ্বাস করেন কে সি।"
শীতের অন্দরে অদল-বদল,"উত্তরের বাতাস বইতে শুরু করেছে। চারদিকে শীতের আমেজ। শীত এলে প্রকৃতির সঙ্গে বদলে যায় দৈনন্দিন জীবনধারা। টুকটাক বদল আসে অন্দরসাজেও। বাড়ির সাজে কিছু বিষয়ে পরিবর্তন উষ্ণতা নিয়ে আসবে। আলো, ভারী কাপড়ের ব্যবহার কিংবা রং—এগুলোর মাধ্যমেই অন্দরে নিয়ে আসতে পারেন শীতের আমেজ।,অন্দরে উষ্ণ ভাব বজায় রাখার অন্যতম হাতিয়ার হলো রং। হালকা বা ম্লান রঙের বদলে লাল, নীল, হলুদ, কমলার মতো গাঢ় রং ছড়িয়ে দিতে পারেন আপনার ঘরের চার দেয়ালে। গাঢ় এবং উজ্জ্বল রঙে ঘরের প্রতিটি কোণ থাকবে বেশ উষ্ণ ও আরামদায়ক। তবে দেয়াল রং করা সব সময় সম্ভব হয় না। এ জন্য পর্দা, বিছানার চাদর, বালিশের কাভার বা কুশন কাভার—সবকিছু উজ্জ্বল রঙের করে নিতে পারেন। চেয়ার অথবা সোফায় কৃত্রিম পশম দিয়ে তৈরি ছোট-বড় কুশন ব্যবহার করা যেতে পারে। ফ্ল্যানেল বা মোটা উলের তৈরি হালকা ওজনের ছোট কম্বলও ব্যবহার করা যেতে পারে সোফা, ডিভান বা বিছানায়। মখমলের তৈরি কম্বল হলেও মন্দ হবে না—এমনটাই জানালেন সাউথইস্ট ইউনিভার্সিটির স্থাপত্য বিভাগের প্রভাষক লতিফা সুলতানা।,মেঝের হিম হিম ঠান্ডা থেকে রক্ষা দেবে কার্পেট বা শতরঞ্জি। ঘরের আসবাবের আকৃতি এবং রং অনুসারে কার্পেট বা শতরঞ্জির ব্যবহার যেন আকর্ষণীয় হয়ে ফুটে ওঠে, সে দিকটা লক্ষ রাখুন। শীতকালে পর্দার আবশ্যকতা না বললেই নয়। শীতকালে পর্দা যেমন বাইরের ঠান্ডা বাতাস ঢুকতে দেয় না, তেমনি ঘরকে গরম রাখতেও সহায়তা করে। তাই শীতের সময় ঘরের উষ্ণতা বজায় রাখতে নির্বাচন করতে হবে ভারী, ঘন বা জমকালো নকশার পর্দা। এ সময় জানালায় কাপড়ের পর্দা ব্যবহার করতে চাইলে ভারী মোটা কাপড়, এমনকি মখমল কাপড়ও ব্যবহার করা যায়। এতে ঘরের সাজে নান্দনিকতার ছোঁয়া যেমন থাকবে, তেমনি আরামদায়ক উষ্ণতাও বজায় থাকবে। ঘরে উষ্ণতা ও মোহনীয় আবহ তৈরি করতে মোমবাতির জুড়ি নেই। ,স্পট লাইটে হলদে বাতি দিন। ঘর বেশ উষ্ণ হয়ে উঠবে। এ ছাড়া রুম হিটার ব্যবহার করা যেতে পারে। কাচের ব্যবহারের কারণে ঠান্ডা অনুভূত হয়, তাই সেসব স্থানে পর্দা ব্যবহার করতে হবে। এ সময় পর্যাপ্ত আলো-বাতাসের অভাব হয়। যে সময় আলো পাওয়া যাবে, সে সময় দরজা-জানালা খোলা রাখুন। অনেক সময় জানালার পাশে বিছানা থাকে। শীতের দিনের জন্য হলেও বিছানাটি সরিয়ে নিন খানিকটা। ঘুমানোর সময় শীতের প্রকোপ থেকে অনেকটা রক্ষা পাওয়া যায়। ঘরের কেবিনেটগুলোও এমনভাবে নকশা করা উচিত, যেন লেপ-কম্বল ভালোভাবে সংরক্ষণ করা যায়। শীতকাল ফুলের সময়। অন্দরে সতেজ ভাব ফুটিয়ে তুলতে গাছের কোনো তুলনা হয় না। বিভিন্ন ইনডোর প্ল্যান্টের সঙ্গে সঙ্গে রাখতে পারেন ফুলের গাছ। তবে এসব গাছ ঘরে রাখলেও সময়মতো আলো-হাওয়া দেওয়ার ব্যবস্থা রাখতে হবে।"
পাটের ম্যাট,"খাবারের থালা হাত ফসকে পড়ে ভেঙে গেলে ঠাঁই হয় ময়লার ঝুড়িতে। সেটা হোক না সিরামিক, কাচ কিংবা অন্য কিছুর। শখের বা স্মৃতিময় প্রিয় থালাটা না ফেলেই বানিয়ে ফেলা যায় দারুণ সুন্দর পরিবেশন পাত্র। চটজলদি দেখে ফেলি কীভাবে সেটি বানানো যায়।,যা যা দরকার,ভাঙা থালা   সুপার গ্লু   আঠা বা গ্লু গান   পাটের দড়ি,যেভাবে বানাতে হবে,১,প্রথমেই থালার যে অংশ ভাঙা, সেটি সুপার গ্লু লাগিয়ে জোড়া দিয়ে শুকিয়ে নিতে হবে।,২,থালাটির ঠিক মাঝবরাবর আঠা লাগিয়ে দড়ি নিয়ে ঘুরিয়ে ঘুরিয়ে পেঁচিয়ে নিতে হবে। প্যাঁচানোর সময় কিছুদূর পরপর আঠা লাগিয়ে নিতে হবে।,৩,থালা প্যাঁচানোর শেষ প্রান্তে আঠা লাগিয়ে কিছুটা অংশ হাতলের মতো করে ছেড়ে দিতে হবে। আবার সমানভাবে অপর পাশেও একইভাবে হাতল বানিয়ে নিতে হবে।,৪,এবার থালা উল্টে নিয়ে পেছনের অংশের মাঝবরাবর পেঁচিয়ে নিলেই তৈরি হবে সুন্দর ম্যাট।  এবার যেকোনোভাবে সাজিয়ে পরিবেশন করতে পারেন এক কাপ চা।"
নান্দনিক আসবাবে প্রযুক্তির ছোঁয়া,"লিফট গিয়ে থামল সাততলায়। বাইরে বেরোতেই নজর কাড়ে বাহারি নকশার আসবাব। শুরুতেই চোখে পড়ে অফিসে ব্যবহারের জন্য ছোট টেবিল, কনফারেন্স টেবিল থেকে শুরু করে ছোট ছোট সোফা। তবে সেগুলোর নান্দনিক নকশাই যেন মূল আকর্ষণ। ছোট ছোট কেবিনের কথা চিন্তা করে বানানো হয়েছে ওয়ার্কস্টেশন। এর সঙ্গে মিলিয়ে ফাইলপত্র গুছিয়ে রাখার জন্য আছে ‘বুশউইক’ সেলফ।,ছোটখাটো অফিস আর বাসার জন্য বাহারি নকশার আসবাব নিয়ে ঢাকার গুলশানে চালু হলো ইশোর শাখা। চলতি বছরের মে মাস থেকে অনলাইনে আসবাব বিকিকিনির সেবা দিতে শুরু করে ইশো। www.isho.com.bd ঠিকানার ওয়েবসাইটে গিয়ে পছন্দের আসবাব দেখে ক্রেতা হোম ডেলিভারি নিতে পারবেন। পণ্য পৌঁছার পর মূল্য পরিশোধের (ক্যাশ অন ডেলিভারি) সুবিধার পাশাপাশি এক ঘণ্টার ফ্রি ট্রায়ালের সুবিধা দিচ্ছে ইশো। অর্থাৎ অর্ডারের পর বাসায় আসবাব বসানোর পর এক ঘণ্টার মধ্যে সেগুলো ফিরিয়ে দিতে পারবেন ক্রেতা। এবার ক্রেতাকে সরাসরি অভিজ্ঞতা দিতে চালু হলো ইশোর শোরুম।,আটতলা ভবনের পুরোটাতেই ইশোর আয়োজন। সাততলা থেকে নিচে নামতে চোখে পড়ে শোবার ঘরের আসবাব। কাঠের তৈরি ড্রেসিং টেবিল, বেডসাইড টেবিল, কাবার্ড, জাজিম, ডবল বেডসহ সাজসজ্জার সরঞ্জাম মিলিয়ে নানা আকারের আসবাব সেটের দাম পড়বে ৭০ হাজার থেকে ১ লাখ ২০ হাজার। তবে কেউ চাইলে আলাদা আলাদাভাবেই কিনে নিতে পারেন এই আসবাব। আমেরিকান অ্যাশ উডের পাশাপাশি গাঢ় বাদামী ও লালচে বর্ণের মেহগনি কাঠ দিয়ে বানানো হয়েছে এই আসবাবগুলো। গাজীপুরে ইশোর নিজস্ব কারখানায় বানানো হয় এই আসবাবগুলো।,আসবাবের সঙ্গে থাকছে নানা আকৃতি ও নকশার ফুলদানি। ঘরের ভেতরে গাছ লাগানোর জন্য থাকছে নকশাদার প্ল্যান্টারস। শোবার ঘর ছাড়াও খাবার ও বসার ঘরের জন্য আলাদা আলাদা আয়োজন নিয়ে সাজানো হয়েছে শোরুমের পঞ্চম থেকে দ্বিতীয় তলা। নানা রকম ডিজাইনের তাকের সংগ্রহ আছে। সেগুলোতে প্রয়োজন বুঝে কাচ লাগিয়ে নেওয়ার সুবিধাও থাকছে। রকমভেদে দেড় হাজার থেকে ৩০ হাজার টাকা দাম পড়বে এই তাকগুলোর।,ইশোর এই শোরুমেই দেখা যাবে নানা রকম ডিজাইন ও আকৃতির খাবার টেবিল। পরিবারের সদস্যসংখ্যা বুঝে ক্রেতা পছন্দমতো বেছে নিতে পারবেন সেখান থেকে। ২ থেকে ৬ চেয়ারের এই ডাইনিং টেবিলগুলোর দাম পড়বে ৩০ হাজার থেকে ৮০ হাজার টাকা।,ভারী ভারী আসবাবের সঙ্গে সঙ্গে ইশোতে পাওয়া যাবে বেবি কট। শোবার ঘর থেকে বের হলেও আসবাবের সেরা ছোঁয়াটা অক্ষুণ্ন রাখতে চায় ইশো। তাই বসার ঘরের সোফাতেও বাহারি সংগ্রহ তাদের। ৭০ থেকে ৯০ হাজারে মধ্যে পাওয়া যাবে সোফাগুলো। তবে বেডরুম আর সোফার সেট মিলিয়ে নতুন বিবাহিতদের জন্য ‘ওয়েডিং অফার’ দিচ্ছে ইশো। ১ লাখ ৫৯ হাজার ৯৯০ টাকায় বেডরুম ও ড্রয়িংরুমের সেট পাওয়া যাবে।,অভিনব নকশায় এত সব আসবাবের মধ্যে প্রযুক্তির ছোঁয়াও রাখতে চেয়েছে ইশো। তারহীন স্মার্ট চার্জের সুবিধাসহ চার্জিং সেলফ থেকে শুরু করে ওয়ার্কস্টেশন ও স্মার্ট টেবিলের সংগ্রহ এনেছে তারা। ইশোর পরিচালক রায়ানা হোসেন বলেন, ‘অনলাইনে আসবাব কেনার ক্ষেত্রে আমরা ভালো সাড়া পেয়েছি। মানুষ তার বাসায় কীভাবে আসবাব ব্যবহার করবে, কতটুকু জায়গায় আসবাব রাখবে—এ বিষয়ে নজর দিতে চেষ্টা করেছি।’"
রঙের ছোঁয়ায় রঙিন ঘর,"শুরু হয়ে গেছে বিয়ের মৌসুম। বিয়ের নানা প্রস্তুতি তো চলতেই থাকে। এর পাশাপাশি নবদম্পতির ঘরটির অন্দরসজ্জা কেমন হবে, তা নিয়েও কিন্তু ভাবনার অন্ত থাকে না। কারণ, এই ঘর থেকেই তো শুরু তাঁদের নতুন জীবনের পথচলা।, নবদম্পতির ঘরের আসবাব পছন্দ করার সময় আরাম ও স্বাচ্ছন্দ্যের বিষয়টি মাথায় রাখতে হবে। ড্রেসিং টেবিল, আলমারির নকশা হালকা হওয়া ভালো। এতে ঘর বেশ ফাঁকা দেখায়। এদিকে ঘরে জায়গা কম থাকলে দেয়ালজোড়া আসবাব বানানো ভালো। বিছানার চাদর ও বেডকভার বাছাই করার সময় পছন্দের সঙ্গে আরামের দিকটিও মাথায় রাখতে হবে। বাড়তি মাত্রা যোগ করতে বিছানায় ব্যবহার করতে পারেন নানা রকম কুশন। পর্দা কেনার সময় খেয়াল রাখবেন তা যেন অপেক্ষাকৃত ভারী কাপড়ের হয়। বেডের পাশে রাখতে পারেন কার্পেট বা শতরঞ্জি। আসবাবের পাশাপাশি ঘরে প্রাকৃতিক আবহের জন্য রাখতে পারেন তাজা ফুলসহ ফুলদানি ও নানা রকম ইনডোর প্ল্যান্টস। ল্যাম্পের আলোর ব্যবহারে ঘরে আনতে পারেন রোমান্টিক আবহ।,শোয়ার ঘরকে একটি নির্দিষ্ট রঙে রাঙানো বা থিম ধরে সাজানোর প্রচলন বেশ আগে থেকেই জনপ্রিয়। আধুনিক গৃহসজ্জায় ঘরকে রাঙানোর ক্ষেত্রে যোগ হয়েছে নতুন চিন্তাভাবনা। দিন শেষে বিশ্রাম নিতে এবং সকালে নতুন উদ্যমে দিন শুরু করা হয় এই শোয়ার ঘর থেকেই। তাই শোয়ার ঘরের অন্দরসজ্জা ও রঙের বিন্যাস এমন হওয়া উচিত, যা একই সঙ্গে ক্লান্তি দূর করে এনে দিতে পারে সতেজতা। সে ক্ষেত্রে আকাশি বা ময়ূরকণ্ঠী নীল, ফিরোজা, জলপাই বা শেওলা সবুজ, ল্যাভেন্ডার ইত্যাদি রং বেছে নিতে পারেন। এসব রং মনকে সতেজ ও প্রশমিত করে। গোলাপি বা লাল হলো রোমান্টিকতার প্রতীক। তাই বহু আগে থেকেই শোয়ার ঘরের রং হিসেবে লাল, মেরুন, গোলাপি স্থান দখল করে রেখেছে। এর পাশাপাশি হলুদ বা কমলা উষ্ণ ও আরামদায়ক রং হিসেবে শোয়ার ঘরে বেশ মানিয়ে যায়।,যদি আপনি ঘরকে বেশি রংচঙে না করতে চান, তাহলে বেছে নিতে পারেন সাদাকালো বা নিউট্রালের মতো কালার স্কিম। সাদাকালো সব সময়ই স্থানকালপাত্রভেদে জনপ্রিয় এবং এই দুটি রং পরস্পরের সঙ্গে দারুণভাবে ভারসাম্য বজায় রাখে। নিউট্রাল বা নিরপেক্ষ রঙের ক্ষেত্রে অফহোয়াইট, ছাই, বাদামি, ধূসর ইত্যাদি রংও মানানসই। তবে ঘরকে সাজানো বা রাঙানোর নানা রকম উপায় থাকলেও এখানে সবচেয়ে বেশি প্রাধান্য পাবে নবদম্পতির ব্যক্তিগত পছন্দ ও রুচি।,এদিকে পছন্দের রং দিয়ে ঘর সাজানোর জন্য দেয়াল থেকে মেঝে পর্যন্ত সবকিছু সেই রঙের প্রলেপে মুড়ে দিতে হবে—এমন ধারণা সঠিক নয়। পছন্দের রং বা কালার স্কিম বেছে নেওয়ার পর ঘরের এক পাশের দেয়ালে সেই রঙের ব্যবহার করতে পারেন। সাধারণত এ ক্ষেত্রে বিছানার পেছনের দেয়ালটি বেছে নেওয়া ভালো। দেয়াল ছাড়াও বিছানার চাদর, পর্দা অথবা কার্পেটের রং মিলিয়েও ঘরকে রঙিন আবহ দেওয়া যেতে পারে। দুটি রং ব্যবহার করলে একটি দেয়াল ও কুশন এক রঙের এবং পর্দা ও চাদর আরেক রঙের করলেও ভালো দেখাবে। এ ছাড়া গাছের টব, ফুলদানি—এমন ছোট ছোট অনুষঙ্গের মাধ্যমেও রঙের ছোঁয়া আনা যায়।,লেখক: স্থপতি"
দেয়ালে আঁকি নকশা,"দেয়াল সাজানোর আছে নানা পদ্ধতি। পেরেক ঠুকে ছবি টাঙিয়ে অথবা শোপিস ঝুলিয়ে। অনেকে আবার আঠা দিয়ে লাগিয়ে নেন রঙিন ওয়ালপেপার। চাইলে রংতুলির সহায়তায় এঁকে নিতে পারেন ঘরের দেয়াল। খুব বড় করে নয়, বরং মজার মজার ছোট কিছু আঁকিবুঁকি। অবহেলার জায়গাগুলোতেই আঁকতে পারেন। সুইচ বোর্ডের ওপরে কিংবা ছাদের রং চটে যাওয়া দরজায়। একরঙা আর একঘেয়ে সাদামাটা জায়গায় চলে আসবে আনকোরা বৈচিত্র্য।,টেলিভিশন যে দেয়ালে বা দেয়ালের সামনে, সেই দেয়াল এঁকে ফেলা যায়। কারণ, সেই দেয়াল চোখে বেশি পড়ে। অন্য ঘরের ক্ষেত্রে যে দেয়ালে তুলনামূলক আসবাব কম থাকে, এমন দেয়াল বেছে নেওয়াটাই বুদ্ধিমানের কাজ। শোবার ঘরে খাটের মাথার অংশের দেয়ালকেও বেছে নেওয়া যেতে পারে এ ক্ষেত্রে। আঁকানো দেয়ালে আলোর ব্যবহার করতে পারলে খুব ভালো। দেয়ালে আলোর ব্যবস্থা না থাকলে ল্যাম্পশেড দিয়ে আলোর ব্যবস্থা আঁকা দেয়ালের সঙ্গে দারুণ মানিয়ে যাবে। তবে যে দেয়াল প্রায় ফাঁকা থাকে, সেখানে শুধুই এঁকে ফেললে দেখতে ভালো লাগবে না। দেয়ালে মানিয়ে যায় এমন কিছু উপাদান পাশাপাশি রাখলে দেখতে ভালো লাগবে। ঘরের দেয়াল আঁকায় এমন পরামর্শ অন্দরসজ্জা ইন্টেরিয়র ডিজাইন অ্যান্ড হোম ডেকরের প্রধান নির্বাহী কর্মকর্তা রুমানা আফজালের।,দেয়ালে এঁকে ফেলার জন্য আপনার নিজস্ব ভাবনাটাই যথেষ্ট। এঁকে ফেলতে পারেন গাছ। সেই গাছে বসে থাকা পাখি দেওয়া যেতে পারে, কিংবা আঁকা যেতে পারে ল্যাম্পপোস্ট নয়তো খোলা জানালা। ইচ্ছেমতো ফুটিয়ে তোলা যেতে পারে যেকোনো জ্যামিতিক নকশাও। ছাদবাগানে অনায়াসেই এঁকে ফেলা যায় বাঁশবাগানের ছবি। সেখানে মাছ চাষ করলে কোনো জলজ ফুলের বা নদীতলের আবহ ফুটিয়ে তুললে জায়গাটি হয়ে উঠবে দৃষ্টিনন্দন। শিশুদের ঘরে মাছ, ডলফিন কিংবা শিশুরা পছন্দ করে এমন যেকোনো ছবি আঁকলে ওদের মন থাকবে ফুরফুরে। ক্যানভাস হিসেবে বেছে নেওয়া যায় সুইচ বোর্ড। প্রতিদিন সুইচ বোর্ডে হাত রেখে পাখা, বাতি জ্বালানো, মুঠোফোন চার্জ দেওয়ার কাজগুলো করতে হয়। সেই সুইচ বোর্ডের ওপর, পাশ কিংবা নিচের খালি দেয়ালে ইচ্ছেমতো নকশা ফুটিয়ে তোলা যায় অন্দরসাজে।,দেয়াল আঁকতে চাইলে যেকোনো রংকেই বেছে নেওয়া যায়। যেকোনো রঙের দেয়ালে কালো রং ফুটে উঠবে। সঙ্গে নাহয় থাকল পছন্দমতো লাল, সবুজ, হলুদ, গোলাপি কিংবা অন্য কোনো রং। দেয়ালে আঁকতে চাইলে প্রথমে দেয়ালে পেনসিল দিয়ে হালকাভাবে ছবিটি এঁকে নিতে হবে। তারপর ধীরে ধীরে রং করে নিন। একাধিক রং ব্যবহার করতে চাইলে আগে অন্য রং দিয়ে ভরাট করার কাজ করে নিয়ে তারপর মূল ছবিটি কালো বা অন্য কোনো গাঢ় রং লাগবে।,শখের বশে নিজের বাসার দেয়াল এঁকেছেন গৃহিণী নাসরিন হাসান। তিনি বলেন, দেয়ালে আঁকাআঁকি করতে চাইলে ডিসটেম্পার, প্লাস্টিক পেইন্ট, লাক্সারি পেইন্ট, এনামেল পেইন্ট থেকে শুরু করে অ্যাক্রিলিক পেইন্ট, নেইল পলিশ ও আইলাইনারকেও ব্যবহার করা যায়। শুধু আঁকার হাত ভালো থাকলে আর রঙের ব্যবহার সম্পর্কে কিছুটা ধারণা থাকলেই রংতুলি নিয়ে বসে পড়া যায়। তবে রঙের সঙ্গে মিডিয়া হিসেবে অন্য কিছু মিলিয়ে পাতলা না করাই ভালো, তাতে রং দেয়াল গড়িয়ে পড়ে যেতে পারে।,নিজে করতে না চাইলে পেশাদার হাত দিয়েও এঁকে নিতে পারেন দেয়াল। বার্জার, এশিয়ান পেইন্টের যেকোনো শাখায় যোগাযোগ করলে তাদের নিজস্ব কর্মী বাসায় এসে কাজটি করে দেবেন। কিংবা আশপাশের যেকোনো রঙের দোকানে খোঁজ করলে তারাও জানাতে পারবে দেয়াল আঁকিয়ের সন্ধান। আঁকা দেয়ালের কাছাকাছি গাছ ঝুলিয়ে, ল্যাম্পশেড রেখে, কৃত্রিম ঝরনার ব্যবস্থা করে কিংবা শতরঞ্জি বা কুশন বিছিয়ে রেখে বাসায় আনুন অভিনবত্বের ছোঁয়া।"
এখন সময় দেয়াল রাঙানোর,"দেয়ালে একটু রঙের ছোঁয়া বদলে দেয় পুরো ঘরের আবহ। অন্দরসাজে তাই বেশ গুরুত্বপূর্ণ হয়ে উঠছে রঙের ব্যবহার। দেয়াল রাঙানোর বিশেষ কিছু নিয়ম তো থাকেই। তবে বছরের কোন সময়টা দেয়াল রাঙাবেন, সেই বিষয়টিও এখন বেশ গুরুত্বপূর্ণ হয়ে উঠছে। যেমন স্থাপত্য রীতি অনুযায়ী নভেম্বর, ডিসেম্বর, জানুয়ারি ও ফেব্রুয়ারি—এই চার মাসকে দেয়াল রং করার আদর্শ সময় ধরা হয়। কারণ, এই সময় বাতাসের আর্দ্রতা কম থাকে এবং বৃষ্টি একেবারে হয় না বললেই চলে। সে জন্য দেয়াল থাকে শুষ্ক আর আর্দ্রতামুক্ত। তাই দেয়াল রং করানোর জন্য উপযোগী সময় এখন থেকেই শুরু।,রং নির্বাচন,আমাদের আবেগ ও অনুভূতির সঙ্গে রঙের সম্পৃক্ততা রয়েছে। আবার একজন মানুষের মানসিক ও শারীরিক অবস্থার ওপরেও রঙের প্রভাব লক্ষ করা যায়। এই তথ্য অনেকেরই অজানা যে লাল, হলুদ, কমলার মতো উষ্ণ রংগুলো আমাদের ক্ষুধা বাড়াতে সাহায্য করে। তাই বিভিন্ন রেস্টুরেন্টের দেয়াল ও ইন্টেরিয়রে এ ধরনের রঙের প্রাধান্য লক্ষ করা যায়। তাই ডায়েটের কথা ভাবলে খাবার ঘরে এমন রং করার আগে ভেবে নেবেন। নীল, সবুজ—এমন শীতল রঙের উপস্থিতি মনকে উজ্জীবিত ও সতেজ করে। তাই পড়ার ঘর, বসার ঘর, ফ্যামিলি লিভিংয়ে এসব রঙের ব্যবহার বেশ জনপ্রিয়। আবার গোলাপি, বেগুনি—এসব রং মনে আনে শান্তি ও স্বস্তির আমেজ। তাই শোবার ঘরে এই রং বেশি ব্যবহার হয়। ঘরের দেয়ালের জন্য যদি গাঢ় রং নির্বাচন করেন, উজ্জ্বল আলোর ব্যবহার করা ভালো। আর আলো যদি কম থাকে, তাহলে হালকা রং নির্বাচন করা হবে বুদ্ধিমানের কাজ। রং নির্বাচনের আগে সব দিক চিন্তা করে যথেষ্ট সময় নিয়ে ভেবেচিন্তে সঠিক রং বেছে নিন।,রাঙানোর ধরন,ঘর রাঙাতে প্রথমেই একটি প্রাথমিক রং বেছে নিতে পারেন। সাদা বা সাদার কাছাকাছি হালকা কোনো রং, যেমন ধূসর, বাদামি, ছাইয়ের হালকা কোনো শেড। এই রংগুলোর সঙ্গে অন্দরের সবকিছু সহজেই মানিয়ে যায় এবং এই রংগুলোর আবেদনও কখনো পুরোনো হয় না। বাড়ির মূল রং বেছে নেওয়ার পর প্রতিটি ঘরের তিনটি দেয়াল সেই রঙের করে একটু ভিন্নতা আনতে চতুর্থ দেয়ালটিকে ভিন্ন একটি রঙে রাঙাতে পারেন। তার জন্য মূল রঙের সঙ্গে মিল রেখে তার কয়েক শেড গাঢ় একটি রং নির্বাচন করে ঘরটিকে মনোক্রমিকভাবে রাঙাতে পারেন। আবার সম্পূর্ণ বিপরীত একটি রং নির্বাচন করে প্রতিটি ঘরের একটি দেয়ালকে হাইলাইট করতে পারেন। এতে প্রতিটি ঘর পাবে একটি ভিন্নমাত্রা।,আপনি যদি চান আরও নান্দনিক হোক আপনার ঘর, তাহলে করতে পারেন দেয়ালচিত্র। ছোটবেলায় যদি আঁকাআঁকির অভ্যাস থাকে, তাহলে রংতুলি হাতে নেওয়ার এখনই সময়। দেয়ালে একটি বেজ কালার করে নিয়ে তার ওপরে নিজেই এঁকে নিতে পারেন সুন্দর সুন্দর নকশা। তাহলে ঘরে আসা অতিথি আপনার সাজানো বাসা দেখে মুগ্ধ হওয়ার পাশাপাশি আপনার গুণেও বিমুগ্ধ হবেন। যদি মনে করেন নিজে করবেন না, তাহলে সাহায্য নিতে পারেন অভিজ্ঞ কোনো শিল্পীর। অনেক শিল্পী আছেন, যাঁরা দেয়ালে ছবি এঁকে থাকেন। আপনার হয়ে তিনি দায়িত্ব নেবেন আপনার দেয়ালকে একটি শিল্পকর্মে রূপান্তরিত করার। এ ছাড়া বিভিন্ন রঙের শোরুমগুলোতেও দেয়াল রাঙানোর নানা রকম নকশা ও টেক্সচারের ক্যাটালগ থাকে। সেখান থেকে আপনি পছন্দ করে বেছে নেওয়ার সুযোগ পাবেন।,সতর্কতা,ঘর রাঙানোর খেলায় মেতে ওঠার আগে কিছু বিষয়ে সতর্কতা অবলম্বন করা জরুরি। পুরো বাড়ি রং করানোর আগে ঘরের দেয়ালের অংশবিশেষ পরীক্ষামূলকভাবে রং করে দেখুন। অনেক সময় নমুনা বই দেখে আমরা যে রং পছন্দ করি, দেয়ালে লাগানোর পর দেখা যায় তা আশানুরূপ ফল দিচ্ছে না। তাই প্যাচ টেস্ট করে নেওয়া ভালো। আবার ঘরের আলোর বিন্যাসের কারণেও রঙের তারতম্য হয়ে থাকে। দেখা যায়, বাসায় প্রাকৃতিক আলো এলে রং এক রকম দেখায়, আবার কৃত্রিম আলোয় রং ভিন্ন রকম লাগে। আবার উষ্ণ আলোয়, শীতল আলোয় রং বদলে যায়। তাই এসব বিষয় মাথায় রাখাও জরুরি।,লেখক: স্থপতি"
ঘরের নান্দনিক আড়াল,"মায়ায় ঘেরা। সকাল-সন্ধ্যার আলোর লুটোপুটি খেলা আর প্রিয়জনদের ভালোবাসা। এই তো নীড়। এই কাব্যিক ভাবনার মধ্যে কি আড়াল হয়ে যায় বাস্তব চাহিদাগুলো?,এখন বাড়ছে ছোট আয়তনের ফ্ল্যাটের সংখ্যা। ঘরকে বড় দেখাতে খাবার ও বসার ঘরকে একসঙ্গে রাখার ধারাটা জনপ্রিয়। তবে এতে করে ঘর বড় বা খোলামেলা দেখালেও অনেক ক্ষেত্রেই ব্যাহত হয় ব্যক্তিগত গোপনীয়তা (প্রাইভেসি)। ,ঘরের মূল দরজা খুললেই সরাসরি খাবারের ঘর, বসার ঘর অথবা পরিবারকে নিয়ে একসঙ্গে সময় কাটানোর ঘর। অনেক সময় এটি অতিথি আপ্যায়নে বিব্রতকর পরিস্থিতির সৃষ্টি করে। এর সহজ সমাধান দিতে ঘরের মধ্যে ব্যবহার করা যায় পার্টিশন বা অস্থায়ী দেয়াল। একবারে লাগানো (ফিক্সড), সরানো যায় (স্লাইডিং) বা গোটানো যায় (ফোল্ডিং) যেকোনো পার্টিশনই ঘরে আড়াল সৃষ্টির পাশাপাশি এনে দিতে পারে শৈল্পিক মাত্রা।,কোথায় কেমন পার্টিশনপার্টিশনের নকশা ঠিক করতে সবার আগে প্রয়োজনের বিষয়টি মাথায় রাখতে হয়। দুটি ঘরের মাঝখানে খানিকটা আড়ালের জন্য, দুটি ঘর বিচ্ছিন্ন করার জন্য পার্টিশন চাচ্ছেন? আংশিক আড়াল যদি চান, সে ক্ষেত্রে দুই ঘরের মাঝখানে এক পাশের অর্ধেক বা এক-তৃতীয়াংশজুড়ে স্থায়ীভাবে একটা পার্টিশন দেওয়া যায়। দুটি ঘর পুরোপুরি আলাদা করতে চাইলে ভাঁজ করা দরজা বা দেয়াল দিতে পারেন। এমন দরজার সুবিধা, এটি ভাঁজ হয়ে এক পাশে সরে যাবে। আপনি চাইলে দুটো ঘর যখন খুশি খোলাও রাখতে পারবেন।,অন্দরসাজে প্রয়োজনের পাশাপাশি নান্দনিকতার বিষয়ও চলে আসে। তাই কেমন পার্টিশন হবে, তা ঠিক করে নকশা কেমন হবে, তা ভাবাও গুরুত্বপূর্ণ। পার্টিশনের মধ্যে কিছু জায়গা স্বচ্ছ থাকলে ঘরকে খুব একটা বদ্ধ মনে হবে না। এ জন্য আংশিক পার্টিশনে শেলফ বা তাকের মতো নকশা দিয়ে তাতে শোপিস বা ঘরের গাছ রাখলে বেশ ভালো দেখাবে। এ ছাড়া কাঠ ও কাচের সমন্বয়েও নকশা হতে পারে। আঁকা কাচ বা গ্লাস পেইন্টও মন্দ লাগবে না। এখন নানা রকম জালি নকশার বোর্ড বেশ জনপ্রিয়তা পাচ্ছে। সেটাও ব্যবহার করা যায়। এগুলো দিয়ে ফোল্ডিং দরজার নকশা করলে ভালো লাগবে। ঘর ছোট হলে বা অল্প জায়গা থাকলে জমকালো নয়, ছিমছাম নকশাই সুন্দর দেখাবে। ,আকার আয়তনপার্টিশনের উচ্চতা ছয় থেকে আট ফুটের মধ্যে হওয়াই ভালো। আংশিক পার্টিশন দিলে খেয়াল রাখবেন, পার্টিশন দেওয়ার পরে যাতে পাশে চার থেকে ছয় ফুট জায়গা খালি থাকে। ফোল্ডিং দরজার এক একটি অংশ এক থেকে দেড় ফুট চওড়া রাখুন। বেশি চওড়া হলে খুলতে বা বন্ধ করতে অসুবিধার সম্মুখীন হতে হবে।,লেখক: স্থপতি"
সবজি ও মসলা ভালো রাখার উপায়,"ব্যস্ততার এই সময়ে বাজার করার জন্য আলাদা সময় বের করা বেশ মুশকিলই বটে। দেখা যায়, ছুটির দিনে লম্বা লিস্ট নিয়ে সারা সপ্তাহের বাজার সেরে ফেলেন অনেকেই। তবে বিপদে পড়তে হয় তখনই, যখন সংরক্ষণের অভাবে দ্রুত নষ্ট হয়ে যায় কাঁচা তরিতরকারী। আবার মসলাপাতি ঠিকভাবে না রাখলে স্বাদ আর গন্ধও নষ্ট হয়ে যায়। যদি কিছু নিয়ম মেনে চলেন, তাহলে আপনার মাসকাবারি বাজারে টাকা আর পরিশ্রম—দুটিই বাঁচানো সম্ভব।মসলাগার্হস্থ্য অর্থনীতি কলেজের খাদ্য ও পুষ্টিবিজ্ঞান বিভাগের সহযোগী অধ্যাপক রেহানা বেগম বললেন, মসলা নষ্টের প্রধান কারণ আর্দ্রতা। বিশেষ করে গুঁড়া মসলা এ কারণে আরও দ্রুত নষ্ট হয়। মসলা রাখতে হবে বয়ামে। যাতে বাতাস না ঢুকতে পারে। সবচেয়ে ভালো হয় যদি রোদে শুকিয়ে রাখা যায়। সারা বছরের মসলা একবারে গুঁড়া করে রাখতে চাইলে ভালো করে শুকিয়ে, বায়ুরোধী বাক্সে ভরে ডিপ ফ্রিজে রাখলে অনেক দিন ভালো থাকবে। এদিকে বেশি দিন হয়ে গেলে বাটা মসলা থেকে গন্ধ বের হয় এবং তা দ্রুত নষ্ট হয়ে যায়। তাই বাটা মসলার ওপরে অল্প লবণ ছিটিয়ে ডিপ ফ্রিজে রেখে দেওয়া ভালো। এ ছাড়া আরও কিছু টিপস মেনে চলতে পারেন। তাহলে মসলার গন্ধ ও স্বাদ বেশ কিছুদিন ভালো থাকবে।,● মসলা ব্যবহারের সময় পাত্রটি চুলার কাছে নেবেন না। বয়ামটি বাষ্প থেকে দূরে রাখুন।,● গরমমসলা ও জিরা চুলার পাশে বা রোদে রাখবেন না। রোদের তাপে মসলার স্বাদ ও গন্ধ—দুটিই নষ্ট হয়ে যায়। বয়াম থেকে যে চামচ দিয়ে মসলা তুলবেন, তা যেন পরিষ্কার ও শুকনো হয়। সম্ভব হলে প্রতি মসলায় আলাদা চামচ ব্যবহার করুন।,● আলু ও পেঁয়াজ একসঙ্গে বেশি পরিমাণে কেনা হয়। তাই পেঁয়াজ বাঁশ বা প্লাস্টিকের ঝুড়িতে ছড়িয়ে রাখুন। মাঝেমধ্যে নেড়েচেড়ে দিন। পচা পেঁয়াজ বেছে বের করে নিন। এতে পেঁয়াজ অনেক দিন ভালো থাকবে।,● চাল রাখার পাত্রে কয়েকটা শুকনো নিমপাতা রেখে দিন। এতে পোকা লাগবে না।,● গুঁড়া করা মসলা যেমন জিরা, ধনে, গোলমরিচ ইত্যাদি মজুত করার আগে হালকা তাপে টেলে নিয়ে ঠান্ডা করে কৌটায় রাখুন। অনেক দিন গন্ধ ভালো থাকবে।,● কারিপাতা ও পুদিনাপাতা কয়েক দিন রাখলে শুকিয়ে যায় ও পচে যায়। এই পাতা শুকিয়ে, গুঁড়া করে বোতলে রাখুন।,● কাজুবাদাম, পেস্তা অনেক দিন ভালো রাখতে সামান্য চিনি মিশিয়ে রাখুন। অনেক দিন ভালো থাকবে।,● রসুন আঁটসাঁট করে একসঙ্গে রাখা ভালো। রসুনের মাথাগুলো একসঙ্গে করে বাঁধুন। এইভাবে একটার সঙ্গে আরেকটা রসুন লেগে থাকলে তা দীর্ঘদিন ভালো থাকবে।,● কাঁচা মরিচ ফ্রিজে রেখে অনেক দিন খাওয়া যায়। ফ্রিজে রাখার আগে বোঁটা ফেলে, ধুয়ে পানি ঝরিয়ে নিন। এতে মরিচ ৯–১০ দিন টাটকা থাকবে। ,● আদা বাইরে রাখলে শুকিয়ে যায়, আবার ফ্রিজেও বেশি দিন রাখা যায় না। বালুর নিচে রাখলেও বহুদিন তাজা থাকবে আদা।,সবজিভিনেগার বা পাতিলেবুর রস মেশানো পানিতে এক ঘণ্টা ভিজিয়ে রাখলে শাকসবজি দীর্ঘদিন টাটকা থাকে। এবং তা কীটনাশকমুক্তও হয় বলে জানালেন রেহানা বেগম। এরপর পানি ভালোভাবে ঝরিয়ে নিয়ে বায়ুরোধী প্যাকেটে ফ্রিজে রাখুন। কাজ সহজ করতে আর সময় বাঁচাতে কয়েক দিনের সবজি কেটে, ভাপ দিয়ে আলাদা বক্সে ভরে ডিপ ফ্রিজে সংরক্ষণ করা যায়। ,● সবুজ শাকপাতার মধ্যে রয়েছে ধনেপাতা, পেঁয়াজপাতা, লেটুসপাতা ইত্যাদি আর বিভিন্ন ধরনের শাক। দীর্ঘদিন টাটকা রাখার জন্য এসব কাগজের ব্যাগে মুড়িয়ে ফ্রিজে রাখুন। তবে শাক ফ্রিজে খুব বেশি দিন ভালো থাকে না। ,● গাজর ফ্রিজে ঠান্ডা অবস্থায় বেশ ভালো থাকে। গাজর ভালোভাবে ধুয়ে নিন, তারপর কেটে কোনো কনটেইনারে রেখে মুখ বন্ধ করে ফ্রিজে রেখে দিন। এতে পরবর্তী ব্যবহারের জন্যও সহজ হবে।,● মাশরুম ও টমেটো কাগজের ব্যাগে বা খবরের কাগজের ওপর রাখলে বেশি দিন ভালো থাকবে।"
ঝকঝকে মেঝের জন্য,"আপন নীড় যেমনই হোক, তা সত্যিই আপন। ‘নিজ হাতে গড়া মোর কাঁচা ঘর খাসা’—রজনীকান্ত সেনের কবিতার বাবুই পাখির বক্তব্য যেন মানবমনেরই। অ্যাপার্টমেন্ট নামক খাঁচায় বন্দী থেকে নিরাপত্তার চাদরে নিজেদের জড়িয়ে রেখে শহরের অন্দরে চলছে আধুনিকায়ন। আধুনিকতা ঝক্কিও বয়ে আনতে পারে। যেমন অন্দরে টাইলসের ব্যবহার। টাইলসের জোড়ায় জোড়ায় দাগ—রোজ ঘর মোছার পরেও দাগ বাড়ছে ক্রমে। মেঝে চকচকে রাখা বিশাল কাজ। ঝামেলা আছে, তবে নিয়মিতভাবে করলে দাগ বসে যাওয়ার আশঙ্কা কম।  সাধারণ কিছু নিয়মপ্রতিদিন তো ঘর মুছবেনই। সপ্তাহে তিন দিন কুসুম গরম পানিতে ডিটারজেন্ট মিশিয়ে পরিষ্কার করুন (এরপর পুনরায় পরিষ্কার পানি দিয়ে মুছুন, নইলে পিচ্ছিল ভাব থেকে যাবে)। ডিটারজেন্টের পরিবর্তে জীবাণুনাশক দ্রবণ নিতে পারেন, তবে এতে দাগ তেমন যায় না। দুটি একই সঙ্গেও পানিতে মেশাতে পারেন। আঠালো দাগ থাকলে দাগের ওপর ডিটারজেন্ট ছড়িয়ে এরপর পানি দিয়ে পরিষ্কার করতে পারেন। বাড়িতে শিশু থাকলে প্রতিদিনই জীবাণুনাশক দ্রবণ দিয়ে মেঝে মুছুন।ঢাকার গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক তাসমিয়া জান্নাত বলেন, মেঝের ওপর আলোর প্রতিফলন, রঙের খেলা, পর্দাবৈচিত্র্য ও দেয়ালসজ্জা মিলিয়েই গৃহ অভ্যন্তর আকর্ষণীয় হয়ে ওঠে। আজকের দিনে দেয়ালসজ্জা, ছাদ, পর্দা, রং ও আলোর সঙ্গে নতুন মাত্রা যোগ করেছে মেঝে। ঘর উজ্জ্বল দেখাতে সাধারণত সাদা, চাঁপা সাদা বা হালকা রঙের টাইলস কিংবা পাথর ব্যবহার করা হয় মেঝেতে। এসব রঙে দাগও বোঝা যায় সহজে। পাথর ও টাইলসের মেঝের যত্নের বিষয়ে জানালেন তাসমিয়া জান্নাত—,● আসবাবের (বিশেষত স্টিলের) পাশে, কোণে, বেসিনের নিচে ও জোড়ায়, কলের গোড়ায় দাগ পড়ে। এসব জায়গা প্রতিদিন ভালোভাবে পরিষ্কার করুন।,● চা, তরকারির ঝোল প্রভৃতি পড়লে সঙ্গে সঙ্গে ভেজা টিস্যু (না পেলে পরিষ্কার ভেজা কাপড়) দিয়ে মুছুন, নইলে দাগ বসে যেতে পারে।,● টাইলসের জোড়া বরাবর লাইন টানার মতো করে হারপিক দিন। ৩০ মিনিট পর কাপড় ব্রাশ দিয়ে পরিষ্কার করুন। চেষ্টা করুন কাজটি কিছুদিন পরপরই করার। ,মোছামুছির টিপস,● মপ ব্যবহারে পরিষ্কারকারীর স্বাস্থ্যঝুঁকি কম। প্রতিটি ঘর মোছার পর বালতির পানি বদলে ফেলা ভালো। রান্নাঘরের জন্য আলাদা মপ ও বালতি রাখুন। ,● রান্নাঘরের মেঝে ও চুলার আশপাশ (দেয়ালের টাইলসসহ) প্রতিদিন মূল রান্নার পর পরিষ্কার পানি দিয়ে মুছুন। সপ্তাহে অন্তত তিন দিন কুসুম গরম পানি ও ডিটারজেন্ট বা জীবাণুনাশকের সাহায্যে পরিষ্কার করুন। রান্নাঘরে চিমনি থাকলেও একসময় চিটচিটে ভাব আসতে পারে। তাই নিয়মিত পরিষ্কার রাখা আবশ্যক।, বসে যাওয়া দাগ,● দাগ তুলতে কয়েক দিন একটানা কষ্ট করতে হতে পারে। কয়েক দিনে না হলে পরবর্তী ধাপে (আরেকটু শক্তিশালী) যান। হালকা দাগ থাকলে পানি ও সামান্য ভিনেগারের মিশ্রণ (বা লেবুর রস) দিয়ে মুছে ফেলুন। কিংবা ভিনেগারের (বা লেবুর রস) সঙ্গে লবণ মিশিয়ে ব্যবহার করুন। লবণের দানা গলে গেলে ভালো কাজ হয়। এ মিশ্রণ দিয়ে ঘষে ফেলার পর ১০-২০ মিনিট অপেক্ষা করে মুছে ফেলুন। টাইলসের জোড়ার হালকা দাগও লবণের এই মিশ্রণে পরিষ্কার হয়। ,● এসব পদ্ধতিতে দাগ না গেলে টুথপেস্ট প্রয়োগ করুন। টুথপেস্ট দেওয়ার ১৫ থেকে ২০ মিনিট পর ভালোভাবে ঘষতে হবে (দাগের বয়স ও ধরন বুঝে শক্ত কাপড় বা ব্রাশ দিয়ে)। তবে ধাতব ও অতিরিক্ত শক্ত ব্রাশ ব্যবহার করলে বা অতিরিক্ত ঘষলে স্ক্র্যাচ পড়তে পারে।,● এতেও দাগ না গেলে বেকিং সোডা ও হাইড্রোজেন–পার অক্সাইড ২: ১ অনুপাতে মিশিয়ে (অর্থাৎ হাইড্রোজেন পার–অক্সাইড ও এর দ্বিগুণ বেকিং সোডা, পেস্টের মতো হবে) দাগের শক্তি বুঝে মোটা কাপড় বা শক্ত ব্রাশ দিয়ে বেশ কিছুটা সময় ঘষে দাগ তুলুন। চাইলে মিশ্রণটি প্রয়োগ করে ২০ মিনিট রেখে দিয়ে এরপরও ঘষতে পারেন। এভাবে রেখে দিলে ঘষাঘষির পরিশ্রম কমে আসে। এর কার্যকারিতাও বেশি। হাইড্রোজেন পার–অক্সাইডের পরিবর্তে ব্লিচিং পাউডার ব্যবহার করা যায় বলে জানালেন তাসমিয়া জান্নাত। (তবে অনুপাত হবে ৩: ১, অর্থাৎ ব্লিচিং পাউডার ও এর তিন গুণ বেকিং সোডা। হারপিকও কঠিন দাগ তোলে (৩০ মিনিট অপেক্ষা করে ঘষে তুলুন)।,● চিটচিটে ভাব দূর করতে কুসুম গরম পানি কাজে দেবে।, আরও কিছু,● টাইলসে বা বেসিনে ক্রমাগত পানি পড়তে দেবেন না। ঘর ও বাথরুমের মেঝে শুকনা রাখুন। পানিতে দাগও হতে পারে, মারাত্মক দুর্ঘটনাও ঘটতে পারে (বিশেষত বয়স্ক ব্যক্তিদের)।,● ১-২ দিন পরপর বেসিন ও সিঙ্কের পাইপে কুসুম গরম পানি এবং রান্নাঘরের কলপাড়ে, বাথরুমের মেঝেতে পানি যাওয়ার জায়গায় ও কমোডে ফুটন্ত পানি দিন। জীবাণুমুক্তও থাকবে, পানির পথটাও সচল থাকবে, পানি জমে দাগ হবে না।"
কাঁথা বুনে সোফা,"‘যাবো না তোমার বাড়ি, কেননা দরজা, দ্বাররক্ষী,সিঁড়ি, সোফা, কোমল গালিচা জানাবে না অভ্যর্থনাআমাকে সেখানে তুমিহীনতায়।’কবি শামসুর রাহমানের কবিতায় সোফা। আক্ষরিক অর্থে সোফা কাউকে অভ্যর্থনা জানাতে না পারলেও অতিথির অভ্যর্থনায় সোফার ভূমিকা অনেকখানি। কাঠ, রড আয়রন—নানা উপকরণের সোফা এসেছে বাঙালির ঘরে। তবে এই সোফা হতে পারে নকশিকাঁথার কাপড়ের তৈরিও। আসবাব হিসেবে এই উপকরণ দিয়ে তৈরি সোফা অনেকটাই নতুন চলতি ধারা। দেখতে সুন্দর। তবে সাধারণত যে ধরনের আসবাব ঘরে রাখা হয়, সেগুলোর সঙ্গে তা মানানসই না-ও হতে পারে। সামঞ্জস্যহীন আসবাব যতই সুন্দর হোক, তা আবার অন্দরের সৌন্দর্য নষ্টও করে দিতে পারে। এ ধরনের সোফার আশপাশের জিনিসগুলো হতে হবে একেবারেই দেশীয়। এ হলো বিশেষজ্ঞ মতামত।,কী করে বানায় কাপড়ের সোফা?‘যাত্রা’র দোকান ব্যবস্থাপক এমিলি বড়ুয়া জানালেন, গ্রামের নারীরা চলনসই পুরোনো সুতি শাড়ি সেলাই করে বিশেষ ধরনের ভারী কাপড় তৈরি করেন। সেই কাপড় কিনে আনা হয়। তা দিয়েই ‘যাত্রা’র ডিজাইনারদের নকশায় তৈরি হয় সোফা। প্রয়োজনমতো স্থানে ফোম বসিয়ে নেওয়া হয়। যোগ করা হয় সেগুন কাঠের লম্বাটে বা গোল পায়া। কাপড়ের সেলাইয়ে রাখা হয় বৈচিত্র্য। ৪-৫ বছর হলো এ ধরনের সোফা এনেছে যাত্রা। রিসাইকেল কাপড়ের সোফার জন্য ক্রেতাদের মধ্যে বেশ ভালোই চাহিদা রয়েছে বলে জানালেন তিনি। মেরুন, কমলা, ফিরোজা ও সবুজ রঙের একক ও ডবল সোফা করেছেন তাঁরা। কিছু সোফার ফোম আলাদা করা যায় সাধারণ সোফার মতো (কাভারও খোলা যায়)। আবার কিছু সোফার ফোম একেবারে আটকানো থাকে। কোনোটির সঙ্গে কুশন আছে, কোনোটির জন্য আবার আলাদা করে কুশন কাভার কিনে নেওয়া যায়।,মানাবে কি আমার ঘরে?রেডিয়েন্ট ইনস্টিটিউট অব ডিজাইনের প্রধান ও ইন্টেরিয়র ডিজাইনার গুলশান নাসরীন চৌধুরী জানালেন, এ ধরনের সোফা দেশীয় ধাঁচের অন্দরে বেশি মানানসই। ঘরে যদি খুব ভারী, পশমি বা জাঁকজমকপূর্ণ আসবাব থাকে, তাহলে সেই ঘরে এ ধরনের সোফা ভালো দেখায় না। বরং বাঁশ, বেত বা কাঠের সোফা ও অন্যান্য আসবাব থাকলে সেখানে এমন সোফা মানায়। বসার ঘর, পারিবারিক ঘর কিংবা শোবারঘরে রাখা যায় এমন সোফা। ঘরের পর্দা, শোপিস, ঝাড়বাতি—সবই যেন মানানসই হয়, সেদিকে খেয়াল রাখুন। ক্রিস্টালের নয়, মাটির শোপিস রাখুন সোফার সঙ্গে মিলিয়ে। পর্দার রঙেও সামঞ্জস্য রাখুন। যেহেতু নকশিকাঁথার সোফায় অনেক রং থাকে, পর্দা হতে পারে স্নিগ্ধ সাদা। শতরঞ্জি রাখুন ঘরে।,জেনে নিন‘যাত্রা’য় রিসাইকেল কাপড় দিয়ে তৈরি ডিভান, খাটিয়া ও ল্যাম্পশেড পাবেন। চাইলে ফরমাশ দিয়ে টেবিলও বানিয়ে নিতে পারেন তাদের কাছ থেকে। ৪৩ হাজার থেকে ৭৫ হাজার টাকার মধ্যে পাবেন এ ধরনের সোফা। আকার, উপকরণের গুণগত মান ও নকশার ভিত্তিতে এই সীমার মধ্যে দাম কমবেশি হয়। এ ধরনের কাপড়ের আলাদা কুশন কাভার (কুশনসহ) পাবেন ২ হাজার ৫০০ টাকায়। চাইলে পছন্দমতো সোফাও ফরমাশ দিয়ে বানিয়ে নিতে পারেন। আবার নিজেরা এমন কাপড় তৈরি করিয়ে কারিগরকে দিয়েও বানিয়ে নিতে পারেন এ ধরনের সোফা। পরিচ্ছন্ন রাখতে ডাস্টার (পালকের) ব্যবহার করুন।নকশী কাঁথায় আঁকিল যে সাজুঅনেক নকশী ফুল,প্রথমে যেদিন রূপারে সে দেখে,সে খুশির সমতুল।আঁকিল তাদের বিয়ের বাসর,আঁকিল রূপার বাড়ি,এমন সময় বাহিরে কে দেখেআসিতেছে তাড়াতাড়ি।কবি জসীমউদ্দীন নক্সীকাঁথার মাঠে নকশিকাঁথার রূপ তুলে ধরেছেন বারবার। জানিয়ে দিয়েছেন এই সংস্কৃতি আমাদের জীবনযাপনের সঙ্গে মিলেমিশে আছে। নকশিকাঁথার কাপড়ের পোশাক বা কাঁথার ব্যবহার অনেককাল আগে থেকেই আমাদের দেশে। অন্দরসজ্জায় এর ব্যবহার নতুনত্ব ও ভিন্নতা নিয়ে আসবে, সন্দেহ নেই। সঙ্গে যোগ করবে অভিজাত ভাবও।"
ছোট নীড়ে উৎসবের আবহ,"মণ্ডপ সাজানোর তোড়জোড় জানান দিচ্ছে, চলে এসেছে শারদীয় দুর্গোৎসব। দিন যতই যাচ্ছে, উৎসবের প্রতীক্ষাও ততটা কমছে, কিন্তু কমছে না আয়োজন। এই আয়োজনের শুরু হয় নিজ অন্দর থেকে।,ঘর একটু ছোট হলেও দুর্গাপূজার সময় এ নিয়ে চিন্তার কোনো কারণ নেই। দামি আসবাব ব্যবহার না করেও পূজার দিনগুলোয় নিজের ঘরটি সাজাতে পারেন সৃজনশীলতায়। যেমনটি করেছেন আলোকচিত্রী রত্না চৌধুরী। তাঁর স্বামী রূপম চৌধুরীও একজন শিল্পী।,‘সৃজনশীল পেশার সঙ্গে জড়িয়ে আছি বলেই হয়তো ঘরের প্রতিটি কোণেই শৈল্পিকতার ছোঁয়া রাখার চেষ্টা করি,’ ঢাকার নিজেদের ফ্ল্যাট সাজানোর ব্যাপারে বললেন রত্না চৌধুরী।,অনেকেই মনে করেন, ঘর ছোট হলে বুঝি তার সৌন্দর্য বাড়ানো দায়। কিন্তু রত্না চৌধুরী তাঁর ১ হাজার ১০০ বর্গফুটের ফ্ল্যাটবাড়ি সাজিয়েছেন নান্দনিকতার ছোঁয়ায়। পূজার ছোঁয়া আনতে ঘরের প্রবেশদ্বারে রেখেছেন দেবীর ছবি। দরজার সঙ্গে ঝুলিয়ে দিয়েছেন সাবেকি আমলের ঘণ্টা।,প্রবেশদ্বারের পরেই বসার ঘর। এটি খাবারঘরের সঙ্গে মেলানো—খানিকটা লম্বা। পূজার জন্য এই ঘর একটু আলাদাভাবেই সাজিয়েছেন রত্না চৌধুরী। শারদীয় দুর্গাপূজা মানেই যেন শুভ্রতা, তাই বসার ঘরে সাদার প্রাধান্য। সাদা দেয়ালে সাদা পর্দা তাঁর প্রথম পছন্দ। তবে অন্যান্য আসবাবে আছে নানা রঙের ছটা। রত্না চৌধুরী বলেন, বসার ঘরে সব সময়ে বড় সোফা থাকতে হবে—এমন নয়; কাঠের খোদাই করা ছোট ছোট টুল আরামদায়ক হতে পারে। পাশাপাশি বেশ সৃজনশীলও। আবার বাঁশের তৈরি চেয়ারের পেছনে শিল্পীর তুলিতে আঁকা লাল বা রঙিন কোনো ছবি রেখে দিলে তা নান্দনিক হয়ে ওঠে। বসার গদিটি হতে পারে লালরঙা।,ঘরের কোণে ছোট টুলে বা পাশের করিডরে পাথর, কাঁসা, পিতল বা মাটির মূর্তি রাখতে পারেন অনায়াসে। এতে পূজার সময়ে ঘরে মন্দিরের একটি আবহও তৈরি হয়।,পূজায় কাঁসার বাসনপত্রের ব্যবহার হয় অনেক। শুধু খাওয়াদাওয়ার জন্যই নয়, ঘর সাজাতেও ব্যবহার করা যায় এগুলো—এমনটাই মনে করেন রত্না চৌধুরী। তাঁর কাছে থাকা প্রায় ১০০ বছরের পুরোনো কাঁসার তৈজসপত্রও তিনি ব্যবহার করেছেন ঘরসজ্জায়। কাঁসার ছোট বাটিতে সামান্য পানির সঙ্গে কিছু ফুলের পাপড়ি ফেলে এর পাশে প্রদীপদানিতে জ্বালিয়ে দিতে পারেন কিছু প্রদীপ। পূজা বলে কথা, তাই ঘরে কোণে ফুলদানিতে লাল কৃষ্ণচূড়া, সাদা দোলনচাঁপা বেশ মানিয়ে যাবে। আবার চাইলে মাটির বড় ফুলদানির ওপর রেখে দিতে পারেন বিভিন্ন আকারের সাদা শঙ্খ।,এবার আসা যাক খাবারঘরে। খাবারঘর ছোট হলে গোল টেবিল ব্যবহার করা ভালো। টেবিলের ফুলদানিতে পছন্দের একগুচ্ছ ফুল থাকলে সজীবতা আসে। কাঁসা ও পিতলের গ্লাস, জগ ব্যবহারের পাশাপাশি কাঠ কিংবা নারকেলের আইচা, ঝিনুকের চামচ বা সিরামিকের ছোট বাটি ব্যবহার করলে তা অনেকটাই ভিন্নতা নিয়ে আসবে।"
লেবুর কত গুণ,"বাঙালির খাবারের পাতে এক টুকরা লেবু থাকবে না, এমনটা যেন হওয়ার নয়। লেবু আমাদের দেশে যেমন সহজলভ্য, তেমনি এর গুণেরও শেষ নেই। প্রতিদিন লেবু খাওয়ার উপকারিতা অনেক। আবার গৃহস্থালি বিভিন্ন সমস্যার চটজলদি সমাধান দিতেও প্রস্তুত লেবু।,ঢাকার গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক তাসমিয়া জান্নাত সবকিছুর মহৌষধ মনে করেন লেবুকে। সাধারণ সর্দি–কাশি থেকে ক্যানসার পর্যন্ত প্রতিরোধ করে লেবু। দৈনিক ভিটামিন সির চাহিদা পূরণের জন্য এক টুকরা লেবু খাওয়া খুবই প্রয়োজন, এমনটা মনে করেন তিনি। ছোটখাটো কাজের সহজ টোটকা হলো লেবু। গৃহস্থালির অনেক কাজেই লেবু ব্যবহার করা সম্ভব এবং উচিতও।,রান্নাঘরে,● ফ্রিজের দুর্গন্ধ দূর করতে সাহায্য করে লেবু। কয়েক টুকরা লেবু কেটে ফ্রিজে রাখতে পারেন। এতে ফ্রিজে দুর্গন্ধ হবে না। ফ্রিজ পরিষ্কার করার পর শেষবার লেবুর রস মেশানো পানি দিয়ে মুছে নিন। এতে ফ্রিজ জীবাণুমুক্ত হবে, সুগন্ধও থাকবে।,● জীবাণু বা অন্যান্য ময়লা পরিষ্কার করতে চপিং বোর্ডে অর্ধেক লেবু রগড়িয়ে নিতে পারেন। এতে বোর্ড ঝকঝকে থাকবে।,● পিতল, তামা বা স্টেইনলেস স্টিলের তৈজসপত্র চকচকে রাখতে লেবুর রস ও ছাই ভেলকি দেখাবে। ,● প্রেশারকুকার বা চায়ের কেটলির নিচে অনেক সময় খনিজ পদার্থ জমে যায়। লেবুর খোসা এসব ময়লা পরিষ্কারে বড় ভূমিকা রাখবে। লেবুর খোসার পাতলা টুকরো করে কুকার বা কেটলিতে পানির মধ্যে দিয়ে দিন। এবার সেদ্ধ করুন। এরপর সেই পানি দিয়েই ধুয়ে নিতে হবে। এ ছাড়া প্রথমবার পানির ফিল্টার এবং প্রেশারকুকার ব্যবহারের আগে লেবু দিয়ে ঘষে, ধুয়ে ব্যবহার করা উচিত। ,● রান্নাঘরে সব সময় তেল-মসলা ব্যবহারের কারণে, সিঙ্ক তেলতেলে হয়ে থাকে। সিঙ্ক পরিষ্কার রাখতে লেবু ভালো কাজ করে। সে ক্ষেত্রে লেবুর সঙ্গে লাগবে লবণ আর গরম পানি। সিঙ্কে লেবুর রস, অল্প লবণ ও গরম পানি ছিটিয়ে দিন। এবার ব্রাশ দিয়ে ঘষুন। সিঙ্ক একেবারে নতুনের মতো ঝকঝকে হয়ে উঠবে। ,● একটা বোতলের পানিতে কিছুটা ভিনিগার আর লেবুর রস মিশিয়ে রাখুন। ভিনিগার, লেবুমিশ্রিত পানিতে থালাবাসন ধুলে সেগুলো আরও বেশি পরিষ্কার হয়।,● মাইক্রোওয়েভ ওভেনের ভেতরের চটচটে ভাব কাটাতে ব্যবহার করা যায় লেবু। দুই কাপ পানিতে দুই থেকে তিন চামচ লেবুর রস মিশিয়ে নিন। ওভেনের ভেতরে রেখে দুই মিনিট চালিয়ে দিন। এবার মাইক্রোওয়েভ ওভেনের ভেতরের দেয়াল একটা পরিষ্কার কাপড় দিয়ে মুছে ফেলুন।,● সালাদের ফল বাদামি হওয়া এড়াতে লেবুর রস চিপে দিন। ,● পেঁয়াজ, রসুন কিংবা মাছ কাটার পর হাতে দুর্গন্ধ হয়। এই গন্ধ সহজে যেতে চায় না। এই দুর্গন্ধ সহজেই কাটাতে পারে লেবু। পানিতে লেবুর রস মিশিয়ে তা দিয়ে হাত ধুয়ে ফেললে দুর্গন্ধ থাকবে না। ,কাপড় পরিষ্কার করতেকাপড় থেকে কালির দাগ তুলতে দাগের ওপরে লেবুর টুকরা ভালো করে ঘষে নিন। এরপর ভালো করে কাপড় ঠান্ডা পানিতে ধুয়ে নিন। এই পদ্ধতি সবচেয়ে ভালো কাজ করবে যদি কাপড়টি ঘাসের ওপর রেখে শুকানো যায়। সাদা কাপড় বেশ কয়েকবার ধুলে হলদেটে ভাব চলে আসে। এই সমস্যায় দুই মগ পানিতে আধা কাপ লেবুর রস মিশিয়ে কাপড় কিছুক্ষণ ডুবিয়ে রাখুন। এরপর ভালো করে ধুয়ে নিন। সাদা কাপড় হারানো উজ্জ্বলতা ফিরে পাবে। বাথরুম ও টয়লেটে কমোডের হলদেটে দাগ দূর করতে লেবু দারুণ কাজ করে। এ ক্ষেত্রে লেবুর রস কমোডে ঢেলে, ঘষে পরিষ্কার করুন। মিনিট পাঁচেক পর, অল্প বেকিং সোডা কমোডে ছড়িয়ে, একটা শুকনো কাপড় দিয়ে ঘষে নিন। সপ্তাহে দুই দিন করে দেখুন, আপনার কমোড কেমন ধবধবে সাদা হয়ে উঠেছে। ,বেসিন কিংবা বাথটাবে বেকিং সোডা ছড়িয়ে দিন। এবার লেবুর খোসা দিয়ে পুরো বেসিন বা বাথটাবটি ঘষে নিন ভালো করে। পরিষ্কার ও ঝকঝকে হয়ে যাবে আপনার বেসিনটি। ,আসবাব ও ঘরের মেঝে পরিষ্কার করতে,ঘরের আসবাব জীবাণুমুক্ত রাখতে মোছার সময় ব্যবহার করুন লেবুর রসমিশ্রিত পানি। বাড়িতে অ্যাজমা বা অ্যালার্জির রোগী থাকলে অবশ্যই এই টিপস মেনে চলা উচিত। ঘর মোছার সময়ও ব্যবহার করতে পারেন লেবুর রস মেশানো পানি। ,পোকামাকড় ও দুর্গন্ধ দূর করতে,লেবুর তীক্ষ্ণ গন্ধ পোকামাকড় দূর করতে সাহায্য করে। লেবুর রস জানালা, দরজায় স্প্রে করে নিন। এ ছাড়া লেবু অর্ধেক করে কেটে এতে কয়েকটি লবঙ্গ গেঁথে পোকামাকড়ের আক্রমণ হয় এমন জায়গায় রেখে দিন। মশা ও পোকা দূর হয়ে যাবে।,রান্নাঘরে অনেক সময় ময়লা–আবর্জনা ঠিকমতো পরিষ্কার করা না হলে দুর্গন্ধের সৃষ্টি হয়। একটি লেবু কেটে তা ময়লার থলেতে রেখে দিন। এটা দুর্গন্ধ সৃষ্টিকারী ব্যাকটেরিয়াও ধ্বংস করে। "
অনন্য অন্দর,"ঘর সাজাতে সব সময়ই দামি জমকালো জিনিস লাগবে, তেমন কিন্তু নয়। ছিমছাম আসবাব আর হালকা উপকরণ ব্যবহারে অন্দরের সাজ হয়ে উঠতে পারে অনন্য। প্রয়োজন একটু বুদ্ধি খাটানো আর সৃজনশীলতার।,নারায়ণগঞ্জের ভূঁইয়াপাড়ার বাড়িটিই দেখুন। ১ হাজার ৪০০ বর্গফুট, অথচ দেখে বোঝার উপায় নেই। সমান আসবাব আর অল্প জিনিসের ব্যবহারে ঘরগুলো পেয়েছে প্রশস্ততা। পরিশীলিত রঙের ব্যবহার মনকে করে শান্ত। এই বািড়র গৃহকর্ত্রী নাসরীন হক পেশায় ছিলেন আইনজীবী। তাঁর স্বামী রমজান ভূইয়া একজন ব্যবসায়ী। ছোট বেলা থেকেই বেঞ্চের প্রতি দুর্বলতা ছিল নাসরীন হকের। স্কুলে যখন বন্ধুদের সঙ্গে বেঞ্চে বসে ক্লাস করতেন বা আড্ডা দিতেন, সেই বিষয় খুব টানত তাঁকে। বাসার বাসিন্দারাও বেশ আড্ডাপ্রিয়। এসব ভেবেই নাসরীন তাঁর অন্দরসজ্জায় প্রাধান্য দিয়েছেন বেঞ্চকে। গতানুগতিক আসবাব থেকে একটু বৈচিত্র্য হলো আবার পুরোনো বাড়ি পেল নতুন রূপ।,বাড়ির বাসিন্দাদের পছন্দের রং ধরে নাসরীন হক নিজেই সাজিয়েছেন একেকটি ঘর।,নাসরীন বলছিলেন, প্রতিটি বাসার মানুষ যেমন আলাদা, তেমনি আলাদা তাঁদের জীবনযাপনের গল্প। অন্দরসাজে যদি সেটি ফুটিয়ে তোলা যায়, তবেই না ঘর হয়ে ওঠে অনন্য।,পুরোনো নতুন করে,ভূঁইয়াপাড়ার এই বাসার ছবি তুলতে যখন আমরা নারায়ণগঞ্জে যাই, তখন বেশ কিছুটা অবাক হয়েছিলেন আমাদের আলোকচিত্রী। কারণ, পাঁচতলার পুরোনো এই বাড়ির বাইরে থেকে দেখে সত্যিই বোঝার উপায় নেই যে এর পঞ্চম তলার অন্দরের রয়েছে এক নান্দনিক রূপ। অনেকেই ভাবেন, পুরোনো বাসা আর কী সাজাব? এই ভুলটা ভাঙবে তাঁদের এই বাড়ি দেখে। নাসরীন হক তাঁর সৃজনশীলতা দিয়ে সাজিয়েছেন পুরো বাড়ি। বাড়িজুড়ে রং, আলোর ব্যবহারে কৌশলে ঘরগুলো সেজেছে নতুন সাজে। রঙের পাশাপাশি কারুকাজহীন আসবাব, পুরোনো আসবাবে নতুন রং, নিচু আসবাব পুরোনো ঘরগুলোকে দিয়েছে নতুন ভাষা।,সৃজনশীল আসবাবআগেই বলেছি, নাসরীন হকের বেঞ্চ খুব প্রিয়। উৎসব-আনন্দে সব সময়ই জমজমাট এই বাসা। বাসার মানুষদের এই আন্তরিকতার প্রকাশ ঘটেছে প্রতিটি ঘরেই। গল্প-আড্ডার জন্য প্রতিটি ঘরেই আছে বেঞ্চ। তবে এতে কিন্তু একঘেয়েমিপনা আসেনি। কারণটা বেঞ্চের নকশার বৈচিত্র্য। বাড়িতে কেবিনেট তৈরির সময় যে কাঠগুলো পড়েছিল, সেগুলো দিয়ে বানানো এই বেঞ্চগুলো। যে ঘরে যিনি থাকছেন, তাঁর পছন্দ এবং কাজের ধরন অনুযায়ী তৈরি হয়েছে একেকটি বেঞ্চ। আয়েশ করে বসার জন্য বসার ঘরের বেঞ্চটা একটু বড়ই বটে। এদিকে নাসরীন হকের মেয়ে সাজতে ভালোবাসেন, তাই সাজের আয়নার সামনে রাখা হয়েছে খোলা বেঞ্চ, গোলাপি রঙের আবহ। ছেলে ও বউয়ের ঘরের বেঞ্চটা জোড়া। আরেক মেয়ের ঘরে জমিয়ে আড্ডা দেওয়ার জন্য সমতল বেঞ্চ। এদিকে কিছু কিছু আসবাবে নাসরীন হক নিজেই দিয়েছেন হালকা পেইন্টিংয়ে রঙের ছোঁয়া, যাতে কারুকাজহীন আসবাবের মাঝে একটু বৈচিত্র্য আসে। ঘরের বেশির ভাগ আসবাব লো হাইট। এতে ঘর যেমন বড় দেখায়, তেমনি চোখে আসে প্রশান্তি।,একই জিনিসের পুনর্ব্যবহার,রিসাইকেল মানে একই জিনিসের পুনর্ব্যবহার করতে ভালোবাসেন নাসরীন হক। নিজের সৃজনশীলতায় আনেন নান্দনিকতার ছোঁয়া। যেমন পুরোনো কাঠের ফুলদানির এক পাশ খুলে বসিয়ে দিয়েছেন আয়নার নিচে, বানিয়েছেন সাজের টেবিল। ‘বসার ঘরের বেঞ্চেরও একটা গল্প আছে। ভাগনির বাসায় বেড়াতে গিয়ে দেখলাম, ছাদে পুরোনো দিনের দুটি চেয়ার পড়ে আছে, জানলাম, সেগুলো তাঁর দাদাশ্বশুরের। চেয়ার দুটির নকশা বেশ টানল। যেহেতু ওরা ব্যবহার করছে না, তখন ভাগনির কাছ থেকে চেয়ে নিয়ে এলাম চেয়ারগুলো। একটা পায়া ভাঙা ছিল, যে কারণে একসঙ্গে রাখা যাচ্ছিল না। তখন দুটি চেয়ার জোড়া লাগিয়ে সাদা রং করে বানিয়ে ফেললাম বেঞ্চ।’ একইভাবে নিজের পুরোনো শাড়িতে ব্লকের নকশায় তৈরি করেছেন ঘরের পর্দা। বাসার দরজার পুরোনো কাঠ দিয়ে বানিয়েছেন সিঁড়ি।,রঙের খেলাবাড়িজুড়েই নানা রঙের মেলা। মজার ব্যাপার হলো, পর্দা দিয়ে আসা আলোকচ্ছটা তৈরি করেছে এই রঙের মায়া। নাসরীন হকের দুই মেয়ের পছন্দ লাল ও গোলাপি রং, ছেলে ও ছেলের বউয়ের হলুদ, স্বামীর পছন্দ কালো। প্রতিটি ঘরের অনুষঙ্গের পাশাপাশি পর্দায়ও আছে পছন্দ অনুযায়ী রঙের ছোঁয়া। ভিন্ন ভিন্ন রঙের পর্দার ভেতর আলো এসে পুরো ঘরে দিয়েছে সেই রঙের আবহ।,যেমন ছেলের ঘরে হলুদ পর্দায় প্রতিফলিত আলোর ছটায় হলুদের পরশ। এদিকে রান্নাঘরে সাদার সঙ্গে লালের সমন্বয়, খাবার ঘরে সবুজ, বসার ঘরে নীল রঙের পরিমিত ব্যবহার ঘরকে শুধু প্রশান্তি দেয়নি, প্রকাশ ঘটিয়েছে বাড়ির , কৃতজ্ঞতা: নাসরীন হক, ছবি:  সুমন ইউসুফ"
ময়লা কাপড়ের ঝুড়িও নান্দনিক,"ময়লা কাপড়ের ঝুড়ি। নামেই যেন প্রকাশ করে দেয় নিজস্ব রূপ। অযত্নে কেনা হয়। এরপর রাখা হয় অবহেলায়। ঘরের কোনায় থাকা বাক্সের রূপ ধারণ করে রূপকথার কুৎসিত হাঁসের সেই ছানার মতোই। বাড়িতে বাড়তি জায়গার অভাবে অনেক সময় ঘরের মধ্যেই রাখতে হয় ময়লা কাপড় ফেলার ঝুড়িটি। গতানুগতিক ঝুড়িই যে কিনতে হবে, এমনটি কিন্তু নয়। নান্দনিকতা শব্দটি খুব সহজেই জুড়ে দিতে পারেন এর গায়ে। এরপর নাহয় কাপড়গুলো ছুড়ে দিলেন ভেতরে।,প্রাকৃতিক বিভিন্ন উপাদান দিয়েও তৈরি হচ্ছে বিভিন্ন ঝুড়ি। এগুলোর আছে নানা আকার ও দৈর্ঘ্য। ঘরের প্রয়োজন অনুসারে বিভিন্ন আকারের ঝুড়ি বেছে নেওয়া সম্ভব। রঙের ক্ষেত্রেও যাঁরা একটি রঙিন কিছু পছন্দ করবেন, তাঁরা পেয়ে যাবেন লাল, সবুজ, খয়েরি, চকলেট, কালোর মতো রং। আছে সাদা ও ঘিয়ে রংও। পাট, বাঁশ, বেত, হোগলাপাতা আমাদের এখানে খুব সহজেই পাওয়া যায়। পণ্য তৈরিতে এখন এই জিনিসগুলোর প্রতি আকর্ষণ বাড়ছে। এসব উপাদান ব্যবহারে চলে আসছে দেশীয় আমেজও।,জুট ডাইভারসিফিকেশন প্রমোশন সেন্টারে (জেডিপিসি) প্রায় সারা বছরই পাটের বিভিন্ন পণ্যের প্রদর্শনী ও বিক্রি চলে। এখানে গিয়ে দেখা গেল, পাটের তৈরি বিভিন্ন আকারের ময়লা কাপড় রাখার ঝুড়ি রয়েছে। আকারেও রয়েছে ভিন্নতা, যেমন লম্বাটে, গোলাকৃতি, কিছুটা আয়তাকার। ২ থেকে ৩ ফুট, ৩ থেকে ৪ ফুট উচ্চতার ঝুড়ি রয়েছে। অন্যদিকে হাতলসহ, হাতল ছাড়া, ঢাকনাসহ, ঢাকনা ছাড়া ঝুড়িও পাওয়া যাবে এখানে।,জেডিপিসির এক বিক্রয়কর্মী বলেন, পাট দিয়ে প্রায় ২৮০ ধরনের পণ্য তৈরি করে হয়, যার মধ্যে এটি একটি। পরিবেশবান্ধব হওয়ার পাশাপাশি খুব সহজেই এই ঝুড়ি বহন করা সম্ভব। তবে পাট যেহেতু পচনশীল, তাই খুব ভেজা কাপড় পাটের ঝুড়িতে না রাখাই ভালো। এ ছাড়া অরণ্যতে রয়েছে বাঁশ, বেত ও পাটের নানা আকার ও লম্বা ঝুড়ি। অন্যদিকে যাত্রায় একেবারেই ভিন্নধর্মী হোগলাপাতার ঝুড়ি রাখা হয়েছে। আবার বাঁশ ও বিভিন্ন গ্রামীণ নকশার কাপড় দিয়ে তৈরি ঝুড়ি ঘরের সৌন্দর্যও বাড়াবে নিশ্চিন্তে। আড়ংয়ে বাঁশ ও বেতের হাতলসহ ও হাতল ছাড়া—দুই ধরনের ঝুড়ি রয়েছে।,দামদর,জেডিপিসিতে আকারের ওপর নির্ভর করে ৩০০, ৩৫০, ৪০০, ৭০০, ১০০০ থেকে ২০০০ টাকায় পাওয়া যাবে পাটের ঝুড়ি। অরণ্যতে বাঁশ ও বেতের ঝুড়ির দাম পড়বে ২০০০ থেকে ২৬০০ টাকা ও পাটের ঝুড়িগুলো ৩০০০ থেকে ৫৫০০ টাকা পর্যন্ত। যাত্রায় হোগলাপাতায় ঝুড়ি পেয়ে যাবেন ১৫০০ থেকে ২৫০০ টাকা এবং বাঁশ ও কাপড়ের ঝুড়ি পাবেন ২০০০ থেকে ৩০০০ টাকায়। আড়ংয়ে ঝুড়ি পাবেন ১০০০ থেকে ২৫০০ টাকায়।"
অন্দর সাজাতে লেবু,"লেবুর শরবতে আয়েশ করে চুমুক দিতে দিতে পাশের দেয়ালে দৃষ্টি ফেরাতেই যদি চোখ আটকে যায় হাতে আঁকা ছবির দিকে, যে ছবিতে শোভা পাচ্ছে বৃষ্টিভেজা একফালি লেবুর ছবি। কী, গেল তো স্বাদ দ্বিগুণ হয়ে? আহা, স্নিগ্ধতা আর সতেজভাব যেন মুহূর্তেই ছেয়ে ফেলেছে শরীর ও মন। এ তো গেল ছবির কথা। অন্দরসজ্জায় লেবুর রকমারি সাজে আপনার প্রিয় অঙ্গন দেবে সতেজ হাসি। লেবুর সাজে স্নিগ্ধতা যেমন ধরা দেবে, অভিনবত্ব আর শৈল্পিক সাজে গৃহকোণ ফিরে পাবে অভিজাত আমেজ। ,অতিথিঘরের দরজায় ফোম শিট লেবুর আকারে কেটে তাতে লিখে রাখা যেতে পারে ‘স্বাগত’। পাঞ্চ ক্লিপ দিয়ে ওপরে দুই পাশে ছিদ্র করে তাতে রঙিন সুতা দিয়ে ঝুলিয়ে দেওয়া যেতে পারে। ইচ্ছে করলে পাপোশ, কুশন বা বসার মোড়ার নকশা হতে পারে ফালি করা লেবুর আকৃতির। বাজারে খুঁজলেই লেবুর নকশার স্নানঘরের উপাদান রাখার সেট থেকে শুরু করে মিলবে বাসনকোসন অবধি। হলুদ, কমলা বা সবুজরঙা কৃত্রিম লেবু পাওয়া যাবে কাচ, প্লাস্টিক বা মাটির তৈরি উপাদানের, যা দিয়ে অনায়াসেই খাবার টেবিলে সাজিয়ে ফেলা যাবে ফলের ঝুড়ি। গরমে চিকন ফালি করে কাটা লেবু আর চিনি মিশিয়ে ছাঁচে জমিয়ে কাঠি আইসক্রিমের আকারে গড়া পপ্সিকল দেবে শীতল প্রশান্তি।,আবার কিছুটা বড় মুখের স্বচ্ছ কাচের জারের ভেতর তুলনামূলক ছোট জার রেখে দুটি জারের ফাঁকা অংশে কেটে রাখা লেবুর টুকরো দিয়ে সাজিয়ে নিয়ে ওপরে বসিয়ে দেওয়া যায় একগুচ্ছ তাজা ফুল। রাতের পরিবেশনে ভিন্নতা আনতে লেবু কাচের গ্লাসে ইচ্ছেমতো সাজিয়ে গ্লাসটিকে উল্টো করে রেখে তার ওপর পছন্দমতো মোম সাজিয়ে উপভোগ করা যাবে অভিনব ক্যান্ডেল লাইট ডিনার। চাইলে শাশলিক কাঠিতে লেবু গেঁথে আর কিছু তাজা পাতাবাহার বা মানিপ্ল্যান্টের ডাল ও পাতা সাজিয়ে পছন্দের পাত্রে ভরে সাজিয়ে ফেলা যায় সতেজ ফুলদানি। আবার টাটকা তাজা লেবু রঙিন সুতা, চটের দড়িতে বেঁধে বা শিকায় ঝুলিয়ে দিলেও নতুনত্বের ছোঁয়া থাকবে। ডালসহ লেবু ঝুলিয়ে রাখতে পারেন ঘরের কোণে। ঘরে থাকা চাইম বা মাটির ঘণ্টির সঙ্গে আঠা দিয়ে জুড়ে দিতে পারেন লেবুর অংশবিশেষ। এবার নিজের ইচ্ছেমতো লেবুতে সেজে উঠুক আপনার ঠিকানা।"
কাপড় থাকুক গোছানো,"বের হতে হবে এখনই। কিন্তু আলমারি খুলেই থমকে গেলেন। পোশাকটি পরিপাটি করে ইস্তিরি করাই ছিল। এখন একদম কোঁচকানো কাগজের মতোই যেন দোমড়ানো। মেজাজটাই খিঁচে গেল। মস্তিষ্ক শান্ত করে অন্য কাপড় খুঁজতে এবার বেশ সময় লেগে গেল। দোষ আমারই। আলমারি গোছানো না। অগোছালো আলমারিতে নষ্ট হয়ে যায় সময়, মনমেজাজ ও কাপড়ের মান। গুছিয়ে রাখলে কোথায় কোন পোশাক থাকে, সেটিও যেমন জানা থাকে, আবার পোশাকগুলো থাকবে পরিপাটি।,ঢাকার গার্হস্থ্য অর্থনীতি কলেজের বস্ত্র পরিচ্ছদ ও বয়নশিল্প বিভাগের সহকারী অধ্যাপক মাহমুদা আক্তার জানান, আলমারি বা ওয়ার্ডরোবে রাখা পোশাক সঠিকভাবে গোছাতে এবং সেগুলো ভালো রাখতে বেশ কয়েকটি বিষয় খেয়াল রাখতে হবে। পোশাক রাখার আসবাবটি কোথায় রাখা হচ্ছে, সেটি পরিষ্কার রাখা হচ্ছে কি না, কীভাবে পোশাক রাখা হচ্ছে—এসব বিষয়ই গুরুত্বপূর্ণ।,কাপড়ের ক্ষতি নয়পোশাক রাখার আসবাব শুষ্ক জায়গায় রাখুন। পোশাকের আসবাবের পেছনের দেয়াল, সে পাশের ঘরের কোণ এবং এর নিচের মেঝে যেন স্যাঁতসেঁতে না হয়, সেদিকে খেয়াল রাখুন। প্লাস্টার উঠে যাওয়া দেয়ালের পাশে আসবাব না রাখাই ভালো। দেয়ালের কেবিনেটে কাপড় রাখতে চাইলেও এই বিষয়গুলো খেয়াল রাখতে হবে।,কাঠের আসবাবে ছত্রাকের আক্রমণ হতে পারে। ভেজা ভাব থাকলে এমনটা হতে দেখা যায়। আসবাবের ভেতরের দরজার দিকে ধুলার আস্তরণের মতো হয়ে ছত্রাক দেখা দিতে পারে। তাই আসবাবের ভেতর থেকে সব পোশাক সরিয়ে আসবাবের ভেতরটা পরিষ্কার শুকনা কাপড় দিয়ে মুছে রাখা প্রয়োজন।,আসবাবের তাকগুলোতে কাগজ বিছিয়ে এর ওপর কাপড় গুছিয়ে রাখুন।,আসবাবের ভেতরের কোনায় কোনায় ন্যাপথলিন রাখতে পারেন।,পোশাক সুন্দরভাবে ভাঁজ করে সংরক্ষণ করা উচিত। কোনো পোশাক এক-দুবার ব্যবহার করার পর তা না ধুয়ে উঠিয়ে রাখতে চাইলে অবশ্যই আগে রোদে দিয়ে নিতে হবে। নইলে ঘামের স্যাঁতসেঁতে ভাব রয়েই যাবে।,বছরে অন্তত দুবার আলমারি ও ওয়ার্ডরোবের সব কাপড় রোদে দেওয়া উচিত। বছরে দুবারের বেশি পারলে আরও ভালো। তবে কাপড় সরাসরি রোদে দিলে অবশ্যই উল্টে দিন। সরাসরি রোদে দেওয়ার চেয়ে যে জায়গায় রোদের তাপ আসছে, সেখানে কাপড় দেওয়া ভালো। শখের পোশাক বা একটু জমকালো পোশাকের ওপরে অন্য একটি পাতলা কাপড় দিয়ে নিতে পারেন।,ঘন ঘন পোশাক রোদে দেওয়ার সুযোগ না পেলেও আসবাব পরিষ্কার করার সময় পোশাকগুলো বের করে একটু ঝেড়ে রাখা ভালো। এমন অভ্যাস থাকলে আসবাবের স্থায়িত্বও বাড়ে, পোশাকও ভালো থাকে।,দীর্ঘদিনের জন্য পোশাক সংরক্ষণ করতে চাইলে তাতে মাড় না দেওয়াই ভালো। মাড় দেওয়া কাপড় বেশি দিন রেখে দিলে তাতে পোকা আক্রমণ করতে পারে বা ভাঁজে ভাঁজে ছত্রাক হতে পারে।,গোছানোর নিয়মকানুনছোট ও বড় কাপড় আলাদা করে গুছিয়ে রাখুন। তাহলে সহজেই খুঁজে পাবেন। মোজা ও অন্তর্বাস ড্রয়ারে গুছিয়ে রাখতে পারেন। ব্লাউজ ও পেটিকোট আলাদা তাকে রাখা যায়। শার্ট রাখার জন্যও আলাদা একটি তাক ব্যবহার করতে পারেন।,জমকালো জামদানি শাড়ি, যা হয়তো বছরে এক-দুবার পরা হয়, সেটিকে সংরক্ষণ করার জন্য একটি নষ্ট টিউবলাইটেও পেঁচিয়ে আলমারিতে তুলে রাখতে পারেন। তাহলে আর ভাঁজে ভাঁজে ফেঁসে যাওয়ার ভয় থাকবে না।,হ্যাঙ্গারের ব্যবহারকিছু শাড়ি ভাঁজ করা থাকলে, কিছু ঝুলিয়ে রাখলে আলমারিতে জায়গা বাঁচানো যায়। কৃত্রিম তন্তুর শাড়ি ঝুলিয়ে রাখতে পারেন। সুতি শাড়ি ভাঁজ করে রাখা যায়। কোনো শাড়ির সঙ্গে নির্দিষ্ট ব্লাউজ, পেটিকোট ও হিজাব গুছিয়ে রাখতে চাইলে তিন-চার স্তরের হ্যাঙ্গার ব্যবহার করতে পারেন। একসঙ্গে পরার এ পোশাকগুলো একটি হ্যাঙ্গারে রাখলে সহজেই খুঁজে পাবেন।,ব্লেজারের সঙ্গে সাধারণত ব্যাগ থাকে, যেন ব্লেজারটি ব্যাগে রেখে একটি হ্যাঙ্গারে ঝুলিয়ে দেওয়া যায়। স্যুট-জাতীয় পোশাক আসবাবের রডে হ্যাঙ্গার ঝুলিয়ে রাখাই ভালো। সুতি পোশাক ঝুলিয়ে রাখা যায়। শিশুদের পোশাকও ঝুলিয়ে রাখতে পারেন। তবে সোয়েটার বা অন্যান্য পশমি কাপড় কখনো ঝুলিয়ে রাখতে নেই, ঝোলানো হলে এগুলোর পরিধি বেড়ে যায়।,জায়গা কম পড়ছে?পোশাকের জন্য আসবাবে জায়গা কম পড়লে প্লাস্টিকের বড় ও স্বচ্ছ বাক্সে পোশাক রাখতে পারেন। তাহলে বাইরে থেকে দেখেই বোঝা যাবে কোন পোশাকটি বাক্সে আছে। হিজাব, ওড়না বা অন্যান্য ছোট কাপড়ও বাক্সে রাখা যায়। বায়ুরোধী বা এয়ারটাইট বাক্সে কাপড় রাখা ভালো। তাহলে পোকামাকড় বা ধুলাবালুর কারণে কাপড়ের ক্ষতি হবে না।"
অন্দরসজ্জায় বেঞ্চ,"বেঞ্চ শব্দটি শুনলেই স্কুলঘরের আনন্দময় ছবিটাই ভেসে ওঠে আমাদের চোখের সামনে। বেশ কিছু দোকানের বিক্রয়কর্মীকে বেঞ্চ প্রসঙ্গে প্রশ্ন করায় পাল্টা প্রশ্ন পেলাম স্কুলের বেঞ্চ খুঁজছি কি না। অন্দরসজ্জায় বেঞ্চ খুব একটা প্রচলন না পেলেও দেখতে লাগে বেশ। অন্য রকম একটা ধারণাও বটে-স্কুল কিংবা পার্কের বেঞ্চ চলে আসছে অন্দরসজ্জায়। আরামদায়ক নানা নকশার বেঞ্চ রাখা যেতে পারে অন্দরে। স্কুল তো বটেই, বেঞ্চ সাজানোর প্রসঙ্গে হোস্টেলজীবনে টিভিরুমের বেঞ্চে বসে বাংলাদেশের খেলা দেখার দৃশ্যটা ফুটে উঠছে নিজের সামনেই। ‘গণ’ ব্যবহারের বিষয়টা রেখে এখন বরং জেনে নেওয়া যাক পারিবারিক দৃশ্যপটে বেঞ্চের জায়গা কোথায় হতে পারে।,রেডিয়েন্ট ইনস্টিটিউট অব ডিজাইনের প্রধান ও ইন্টেরিয়র ডিজাইনার গুলশান নাসরীন চৌধুরী বলেন, বেঞ্চ মানেই তো চার পায়ার ওপর তক্তা। বেঞ্চের বিষয়টাও যেন অনেকটা দোলনার মতোই। শৈশবের স্মৃতি আমরা ভুলতে পারি না, দোলনা দেখলেই দোল খেতে ইচ্ছে করে। তেমনি বেঞ্চের সঙ্গে জড়িয়ে আছে আমাদের শৈশবের স্মৃতি। গ্রামের বাড়ির মুদি দোকানের বাঁশের বেঞ্চের মতো ঐতিহ্য আমরা চাইলেই ধরে রাখতে পারি।,সুবিধামতো বেঞ্চবেঞ্চের সুবিধা অনেক। বিশেষ করে ছোট বাসায়। চওড়া কম বলে জায়গা নেয় কম। কিন্তু চারজনের বসার কাজটা করে দিল আরকি। স্কুল বেঞ্চের ওপর কিছু পরিবর্তন অন্দরসজ্জায় দারুণভাবে কাজে লাগানো যেতে পারে। ঘরে রাখার জন্য বেঞ্চগুলোতে হয়তো হেলান দেওয়ার জায়গা থাকল। খানিকটা ঢেউখেলানো হাতল থাকল, হাতির শুঁড়ের মতো। বসার জায়গাটায় ফোম দেওয়া যেতে পারে আরামের জন্য। সোফার মতো কুশন রাখতে না পারলেও দুই পাশে দুটি কুশন খারাপ লাগবে না দেখতে। চেয়ারের কভারের মতো বেঞ্চের কভারের ব্যবস্থা করতে পারেন।,বসার রুমেরমেহমানদের বসার স্থান বা ড্রয়িংরুমের সোফা যে উপকরণে (বেত, কাঠ, বাঁশ প্রভৃতি) তৈরি, সেই উপকরণের বেঞ্চই বেছে নিন ডিভাইনের বদলে। বেঞ্চের কভারের রঙের সঙ্গে সামঞ্জস্য রাখুন সোফার কভারের।,পারিবারিক রুমলিভিং রুমটা তো একেবারে নিজের এলাকা। বেঞ্চের বসার জায়গাটায় ফোম না দিয়ে পুরো বেঞ্চটাই রিকশা পেইন্ট করিয়ে নিতে পারেন। এক পাশে হয়তো একটা কাঠের বাক্স বা ট্রাংক আছে, যেটির ভেতর কিছু জিনিস তোলা আছে। বাক্সটির ওপর বসার জায়গা। এই বসার জায়গাটুকুও রিকশা পেইন্ট করিয়ে নিন। পর্দার জন্য বেছে নিন চাপা সাদা কিংবা কমলা। নানা রঙে রঙিন রিকশা পেইন্টের পাশে একটাই রং থাক পর্দায়।,খাবার ঘরখাবারের টেবিলের যেদিকটা দেয়ালের কাছে, সেদিকটায় দেয়ালের দিকে টানা বেঞ্চ রাখতে পারেন। হেলান দেওয়ার জায়গাও থাকতে পারে। চাইলে চেয়ার একেবারেই না রেখে দুদিকেই বেঞ্চ রাখা যায়। টেবিল ক্লথ, রানার প্রভৃতির সঙ্গে সামঞ্জস্য রাখুন বেঞ্চের কভারের।,ছাদে-বারান্দায়ছাদের বাগানে বা বড় বারান্দায় নকশাদার বেঞ্চ রাখতে পারেন। এসব জায়গায় ধুলাবালু, রোদ-বৃষ্টি আসতে পারে, তাই মেটাল শিট, রড আয়রন বা কাস্ট আয়রনের বেঞ্চ বেছে নেওয়া ভালো।,খেয়াল রাখুনবেঞ্চের উচ্চতা রাখুন চেয়ারের উচ্চতার মতোই, ৩০-৩২ ইঞ্চি। তবে চওড়া ১৮ ইঞ্চির বেশি নয়। ঘরের দেয়ালের রং ও অন্যান্য আসবাবের রং—সবকিছুর সঙ্গে সামঞ্জস্য রেখে বেঞ্চ রাখুন, যেন এটিকে বেমানান না দেখায়। পরিকল্পনা করুন বাজেট বুঝে। কাঠ আর মেটালের দরদাম দেওয়া হলো। বাঁশ বা বেতের সামগ্রীর দাম তুলনামূলকভাবে কম পড়ে।,বাজারের খোঁজখবরগুলশান ১ নম্বর ডিএনসিসি মার্কেটের জি ৬/জি ৮ নম্বর দোকান হোমেক্সে পাওয়া গেল রড আয়রন আর কাঠের তৈরি বেঞ্চ। সঙ্গে রয়েছে একই ধরনের উপকরণে তৈরি চৌকা টেবিল। টেবিলের একটা লম্বা ধার জুড়ে বড় বেঞ্চ (যাতে ৩ জন বসতে পারে), টেবিলের প্রস্থ বরাবর দুই দিকে দুটি ছোট বেঞ্চ (একজন করে বসতে পারে); টেবিলের আরেকটা লম্বা ধার ফাঁকা-এমন ‘থিম’ চিন্তা করেই সেটটা রাখা হয়েছে বলে জানা গেল। তবে ক্রেতার পছন্দ ও চাহিদা অনুযায়ী সেটসহ বা সেট ছাড়া দুভাবেই বেঞ্চ বিক্রি করা হয়। একই মার্কেটের অন্যান্য দোকানেও বেঞ্চের খোঁজ পাবেন। মেটাল ও প্লাস্টিকের বেঞ্চ, ঢালাই লোহা ও কাঠের বেঞ্চ কিংবা শুধু কাস্ট আয়রনের বেঞ্চ পাওয়া যায়। রড আয়রন আর কাঠের তৈরি বেঞ্চ পাবেন ৮ হাজার টাকায়, একজন বসতে পারবে। তিনজনের বেঞ্চ ১৫ হাজার টাকায়। এ রকম একটি বড় বেঞ্চ আর দুটি ছোট বেঞ্চসহ টেবিল পাবেন ৪৫ হাজার টাকায়। একজনের উপযোগী কাস্ট আয়রনের বেঞ্চ ১৫ হাজার টাকা। দুজন বসার উপযোগী কাস্ট আয়রনের বেঞ্চের দাম মোটামুটি ২০ হাজার টাকা, ঢালাই লোহা ও কাঠের তৈরি বেঞ্চ ১৮ হাজার টাকা, মেটাল ও প্লাস্টিকের ‘রকিং’ বেঞ্চ ১৮ হাজার টাকা। এসব বেঞ্চে হেলান দেওয়ার সুযোগ আছে। সঙ্গে মানানসই টেবিলও নিতে পারেন।,বানিয়ে নিতে চাইলেগুলশান ১ নম্বর ডিএনসিসি মার্কেটের লিলি ফার্নিচার, লা-সানি ও অন্যান্য দোকানে কথা বলে জানা গেল, ফরমাশ করলে বেঞ্চ বানিয়ে দিতে পারে তারা। বেঞ্চের আকার, নকশা, পুরুত্ব ও উপকরণের ভিত্তিতে খরচটা কমবেশি হবে। তবু একটা ধারণা নেওয়া যাক, সাদামাটা নকশার বেঞ্চ বানাতে কেমন খরচ পড়তে পারে। তিনজন বসার উপযোগী বেঞ্চ বানাতে ১২ হাজার-১৬ হাজার টাকা, যার পায়া কাঠের, বসার জায়গাটা কাঠ বা প্রক্রিয়াজাত কাঠের তৈরি। একজনের উপযোগী এ ধরনের বেঞ্চ বানাতে ৬ হাজার-৭ হাজার টাকা পড়বে। প্রক্রিয়াজাত কাঠে খরচ একটু কম। কাঠ আর প্রক্রিয়াজাত কাঠ যদি থাকে একই বেঞ্চে, তাহলে রং মিলিয়ে কাঠ বা প্রক্রিয়াজাত কাঠ (বোর্ড) বাছাই করার একটা বিষয় থাকে। পুরোটাই প্রক্রিয়াজাত কাঠ দিয়ে করা হলে তিনজনের উপযোগী বেঞ্চ ৬ হাজার-৭ হাজার টাকা, একজনের উপযোগী বেঞ্চ ৩ হাজার টাকা।,ফরমাশ দিয়ে একটু কম খরচে বেঞ্চ বানাতে পারেন মধ্যবাড্ডা থেকে। কাঠুরী ফার্নিচার, শিকদার ফার্নিচার, নিউ দেশ ফার্নিচার ও অন্যান্য দোকানে খোঁজ নিয়ে দেখতে পারেন। কাঠের মানের ওপরে খরচটা নির্ভর করে। কাঠ দিয়ে তিনজনের বেঞ্চ বানাতে ১ হাজার-৭ হাজার টাকা, একজনের বেঞ্চ বানাতে ১ হাজার-৬ হাজার টাকা পড়বে। প্রক্রিয়াজাত কাঠ দিয়ে তিনজনের জন্য ৫ হাজার-৫ হাজার ৫০০ টাকা, একজনের জন্য ৪ হাজার-৪ হাজার ৫০০ টাকা লাগবে। তিনজনের জন্য মেটাল শিট দিয়ে বেঞ্চ বানালে ৩ হাজার-৪ হাজার টাকা লাগবে, একজনের হলে লাগবে ২ হাজার-৩ হাজার টাকা। কাস্ট আয়রনের বেঞ্চ বানাতে খরচটা বেড়ে যাবে। তিনজনের বেঞ্চ তৈরিতে ১৪ হাজার-১৫ হাজার টাকা, একজনের হলেও ১৩ হাজার-১৪ হাজার টাকা। আসবাবের অন্যান্য দোকানেও খোঁজ নিতে পারেন।"
ফ্রিজ ছাড়া চলেই না,"বর্তমান সময়ে সংসারের জন্য সবচেয়ে প্রয়োজনীয় উপকরণ ফ্রিজ। বাসায় ফ্রিজ থাকলে প্রতিদিনের বাজার করার ঝামেলা থেকে মুক্তিসহ বিভিন্ন রকম সুবিধা পাওয়া যায়। এটাকে শুধু ঠান্ডা করার একটি যন্ত্র হিসেবেই ঘরে রাখা হয় না, সময় বাঁচাতে ও জীবনযাপনকে সহজ করতে এর তুলনা নেই। এখন খাবার সতেজ বা ভালো রাখার পাশাপাশি ঘরের সৌন্দর্য বৃদ্ধিতেও ফ্রিজের ভূমিকা রয়েছে। ,ভিন্নতা,বাজারে সিঙ্গারের পাঁচটি ভিন্ন ভাগের রেফ্রিজারেটর পাওয়া যাচ্ছে। এগুলো হলো ডিপ ফ্রিজার, ডিরেক্ট কুল, নো ফ্রস্ট, সাইড বাই সাইড, সেমি কমার্শিয়াল সিরিজ। ,দেশের বাজারে স্যামসাং বাংলাদেশের টপ মাউন্ট, সাইড বাই সাইড, বটম মাউন্ট এবং আপরাইট ক্যাটাগরির মোট ৩০টি মডেলের রেফ্রিজারেটর রয়েছে। স্যামসাং ইলেকট্রনিকস বাংলাদেশের হেড অব বিজনেস (সিই ডিভিশন) শাহরিয়ার বিন লুৎফর বলেন, ‘আমাদের দৈনন্দিন জীবনে রেফ্রিজারেটর হচ্ছে মৌলিক একটি পণ্য। স্যামসাংয়ের টুইন কুলিং প্লাস ও অ্যান্টি ব্যাকটেরিয়া ফিল্টারের মতো উদ্ভাবনী ফিচারের মাধ্যমে সাত দিন পর্যন্ত খাবার সতেজ রাখে। সম্প্রতি আমরা নতুন স্পেসম্যাক্স সিরিজের সাইড বাই সাইড রেফ্রিজারেটরগুলো দেশের বাজারে নিয়ে এসেছি। ভিন্নভাবে ডিজাইন করা রেফ্রিজারেটরগুলো ক্রেতাদের খাবার সংরক্ষণের ধারণা বদলে দেবে।’,আধুনিক প্রযুক্তি,বর্তমানে প্রায় সব ফ্রিজে আধুনিক প্রযুক্তি ব্যবহার করা হয়। ফ্রিজের মূল চালক হচ্ছে কম্প্রেসর। আধুনিক ফ্রিজ কম্প্রেসরে ইনভার্টার প্রযুক্তি থাকছে। ইনভার্টার থাকার কারণে ফ্রিজে বিদ্যুৎ সাশ্রয়ী হয়। ফলে বিদ্যুৎ বিল অনেক কম আসবে। আধুনিক ফ্রিজগুলোতে আরও রয়েছে স্মার্ট কন্ট্রোলিং ব্যবস্থা। রয়েছে আইওটি (ইন্টারনেট অব থিংস) প্রযুক্তি। প্রযুক্তির সহায়তায় ফ্রিজের খাবার লেভেল নিয়ন্ত্রণ করা হয়। স্যামসাং রেফ্রিজারেটরগুলোর বিশেষ বৈশিষ্ট্য রয়েছে। টুইন কুলিং প্লাস প্রযুক্তি—দুটি কুলিং ফ্যান ও দুটি ইভাপোরেটর, দুর্গন্ধ ছড়ায় না, ৭০ শতাংশ আর্দ্রতা বজায় রাখে। স্মার্ট কনভারশন রয়েছে এতে। ডিজিটাল ইনভার্টার প্রযুক্তি, ৫০ শতাংশ পর্যন্ত বিদ্যুৎ–সাশ্রয়ী। ব্যাকটেরিয়া প্রটেক্টরও আছে এসবে। কুল প্যাক দেয় সর্বোচ্চ ১২ ঘণ্টা পর্যন্ত ব্যাকআপ। কুল সিলেক্ট/ফ্লেক্স জোন, বিল্ট-ইন স্ট্যাবিলাইজার, ডোর অ্যালার্ম ও ডিওডোরাইজিং ফিল্টার রয়েছে এই ফ্রিজগুলোতে। ,রেফ্রিজারেটর কেনার আগে জেনে নিন ,রেফ্রিজারেটর কেনার সময় ক্রেতাদের বিভিন্ন সুবিধা দেখে কেনা উচিত। বিশেষ করে দেখা উচিত ফ্রিজের ঠান্ডা করার প্রযুক্তি কেমন, সেটা। আর যে ফ্রিজের কম্প্রেসর যত ভালো, সে ফ্রিজ তত বেশি ভালো। তাই ফ্রিজ কেনার সময় কম্প্রেসরের কর্মক্ষমতা দেখে নেওয়া উচিত। দেখা উচিত ফ্রিজের বিল্ড কোয়ালিটি কেমন, সেটা। রেফ্রিজারেটর কেনার আগে দেখা উচিত তার বিক্রয়–পরবর্তী সেবা কেমন। বিক্রয়–পরবর্তী সেবার মান প্রতিটি প্রস্তুতকারী প্রতিষ্ঠানের আলাদা। কেউ বিক্রয়–পরবর্তী সেবা পাঁচ বছর দেয়, আবার কেউ ১৫ বছর। ওয়ারেন্টি ও গ্যারান্টির বিষয়টি ভালোভাবে বুঝে তার পণ্যটি কেনা উচিত। বর্তমানে বেশির ভাগ কোম্পানির রেফ্রিজারেটর কিস্তিতে কেনা যায়। কয় মাসের কিস্তি বা প্রতি মাসে কী পরিমাণ টাকা পরিশোধ করতে হবে, সেটা কেনার আগে ভালোভাবে জেনে নেওয়া উচিত। ফ্রি ডেলিভারি ও ইনস্টলেশন বিষয়ও ভালোভাবে জানা উচিত। সার্ভিস সেন্টারের বিষয়টি গুরুত্বপূর্ণ। আপনার শহরে আপনি যে ফ্রিজটি কিনছেন, তার সার্ভিস সেন্টার রয়েছে কি না, সেটা আগে দেখে নিন। এসব বিষয় ক্রেতারা ভালোভাবে জানলে কেনার পরে ঝামেলা এড়ানো সম্ভব। ,আসছে নানা সুবিধা,সামনে ঈদুল আজহা। এই ঈদে অনেকেই রেফ্রিজারেটর কেনার পরিকল্পনা করেছন। বাজারে পাওয়া যাচ্ছে নানা ব্র্যান্ডের রেফ্রিজারেটর। এসব ব্র্যান্ডের মধ্যে বহু যুগ ধরে গ্রাহকদের সেবা দিয়ে আসছে সিঙ্গারের রেফ্রিজারেটর। ক্রেতাসাধারণের কথা মাথায় রেখে সিঙ্গার ইতিমধ্যেই চালু করেছে ‘সিঙ্গার ঈদ ফ্রিজ ফিভার’ ক্যাম্পেইন। এই ক্যাম্পেইনে দেশজুড়ে ক্রেতাসাধারণ স্ক্র্যাচ কার্ডের মাধ্যমে ১০০ শতাংশ পর্যন্ত ডিসকাউন্ট পাবেন। রেফ্রিজারেটর ক্রয়ে পাবেন নিশ্চিত ২০ হাজার টাকা পর্যন্ত ডিসকাউন্ট। এ ছাড়া আগ্রহী ক্রেতারা মাত্র ৪ হাজার ৫০০ টাকা ডাউনপেমেন্ট দিয়ে রেফ্রিজারেটর ক্রয় করতে পারবেন।,দাম কেমন,সাধ্যের মধ্যে পছন্দমতো ফ্রিজ কেনার জন্য প্রতিষ্ঠানগুলো বিভিন্ন অফার ও মূল্যছাড়ের ঘোষণা করে। বিভিন্ন কোম্পানির দোকান ঘুরে ফ্রিজের দরদাম তুলে ধরা হলো। বাজারে সিঙ্গারের ৯টি মডেলের ডিপ ফ্রিজ পাওয়া যাচ্ছে। ১২১ লিটার থেকে ৩৮০ লিটার ধারণক্ষমতাসম্পন্ন ফ্রিজগুলো পাওয়া যাচ্ছে ২২ হাজার ৫০০ টাকা থেকে ৩৫ হাজার টাকার মধ্যে। বাজারে সিঙ্গারের ২৪টি ডিরেক্ট কুল মডেলের রেফ্রিজারেটর পাওয়া যাচ্ছে। এসব রেফ্রিজারেটর ১৯ হাজার ৯৯০ টাকা থেকে ৪৪ হাজার ৫০০ টাকার মধ্যে পাওয়া যাচ্ছে। নন ফ্রস্ট ক্যাটাগরির সাতটি মডেলের রেফ্রিজারেটর বাজারে পাওয়া যাচ্ছে। এসব ফ্রিজের সর্বনিম্ন দাম ৪৫ হাজার ৯৯০ টাকা এবং সর্বোচ্চ মূল্য ৬৪ হাজার ৯৯০ টাকা। বাজারে আছে সিঙ্গারের তিনটি মডেলের সাইড বাই সাইড রেফ্রিজারেটর। রেফ্রিজারেটরগুলো পাওয়া যাচ্ছে ৭৯ হাজার ৯৯০ থেকে ১ লাখ ১ হাজার ৯৯০ টাকার মধ্যে। বাজারে সেমি কমার্শিয়াল সিরিজের তিনটি মডেলের রেফ্রিজারেটর পাওয়া যাচ্ছে, যেগুলোর দাম নির্ধারণ করা হয়েছে ১২ হাজার ৯৯০ থেকে ৩৮ হাজার ৯৯০ টাকার মধ্যে। ,স্যামসাংয়ের বেশ কয়েকটি মডেলের ফ্রিজ বাজারে পাওয়া যাচ্ছে। বিভিন্ন আকারের ফ্রিজ বাজারে রয়েছে। দামেরও ভিন্নতা রয়েছে। ট্রান্সটেকের ১০০ লিটার থেকে বিভিন্ন আয়তনের ফ্রিজ পাওয়া যাচ্ছে। এর দাম ১৯ হাজার থেকে ৫৫ হাজার টাকার মধ্যে। ,ট্রান্সটেক ব্র্যান্ডের ফ্রিজ ২৭টি ব্যাংকে শূন্য শতাংশ ইন্টারেস্টে ১২ মাসের কিস্তিতে পাওয়া যাবে। দেশের বাজারে রেফ্রিজারেটর ও ফ্রিজেরের চাহিদার বড় একটি অংশ পূরণ করছে ওয়ালটন। বর্তমানে ফ্রস্ট (ডিরেক্ট কুল), নন-ফ্রস্ট রেফ্রিজারেটর এবং ডিপ ফ্রিজ উৎপাদন ও বাজারজাত করছে দেশীয় ব্র্যান্ড প্রতিষ্ঠানটি।,ওয়ালটন রেফ্রিজারেটর ও ফ্রিজারের বৈশিষ্ট্য হলো আকর্ষণীয় নকশা, বিদ্যুৎ–সাশ্রয়ী, ন্যানো হেলথ কেয়ার ও অ্যান্টি ফাঙ্গাল ডোর গ্যাসকেট প্রযুক্তির ব্যবহার, যা ফ্রিজের ব্যাকটেরিয়া, ধুলাবালির প্রবেশ রোধ এবং খাবার সতেজ ও দুর্গন্ধমুক্ত রাখে। ওয়ালটনের ন্যানো হেলথ কেয়ার ও ইনভার্টার টেকনোলজির গ্লাস ডোরের ফ্রস্ট রেফ্রিজারেটরে ক্রেতাদের আগ্রহ বেশি। ওয়ালটন ফ্রিজের দাম ১০ হাজার থেকে শুরু। বর্তমান বাজারে আরএফএলের ভিশন ও ভিগো ব্র্যান্ডের বেশ কিছু মডেলের রেফ্রিজারেটর পাওয়া যাচ্ছে। বর্তমানে ৫০ লিটার থেকে শুরু করে সর্বোচ্চ ৫৫৬ লিটারের ফ্রিজ রয়েছে ভিশন ও ভিগো ব্র্যান্ডে, যার দাম পড়বে ১০ হাজার থেকে সর্বোচ্চ ৮৩ হাজার টাকা পর্যন্ত। এ ছাড়া বাজারে ওয়ার্লপুল, হিটাচি, এলজি, তোশিবা, সনি-র‍্যাংগস, শার্প, মিনিস্টার, কনকা, হাইকো, যমুনাসহ বিভিন্ন কোম্পানির ফ্রিজ পাওয়া যাচ্ছে।,কোথায় পাবেন ,রাজধানী ঢাকায় বিভিন্ন ব্র্যান্ডের দোকানসহ স্টেডিয়াম মার্কেট, মোহাম্মদপুরের তাজমহল রোড, মিরপুর রোড, পান্থপথসহ জেলা শহরগুলোতে ফ্রিজ পাওয়া যায়।"
বর্ষায় কাপড়ের যত্ন,"‘গগনে গরজে মেঘ ঘন বরষা,কূলে একা বসে আছি নাহি ভরসা’,বিশ্বকবির ‘সোনার তরী’ কবিতা বর্ষার সৌন্দর্য প্রকাশের উন্মুক্ত মঞ্চ ছিল না বটে, তবু কেন যেন বর্ষা শব্দটা ঘাঁটাঘাঁটি করতে গিয়ে এই লাইন দুটোই মনে এল। বর্ষা কেবল সৌন্দর্য দিয়েই ভরা নয়, এর কিছু ‘পার্শ্বপ্রতিক্রিয়া’ও আছে। বর্ষায় কাপড়ের নানা ধরনের ক্ষতির আশঙ্কা থাকে। শখের পোশাকে তিলা পড়ে নষ্ট হয়ে যাওয়া তেমনই একটি ঘটনা।,ঢাকার গার্হস্থ্য অর্থনীতি কলেজের বস্ত্র, পরিচ্ছদ ও বয়নশিল্প বিভাগের সহযোগী অধ্যাপক সানজিদা হক বলেন, মূলত বাতাসের আর্দ্রতা বেড়ে যাওয়ার কারণেই বর্ষায় কাপড়ে তিলা পড়তে দেখা যায়। আর্দ্রতার কারণে একদিকে কাপড় ভালোভাবে শুকায় না, অন্যদিকে কাপড় সংরক্ষণ করার স্থানও স্যাঁতসেঁতে হয়ে পড়ে। দুইয়ে মিলে তিলা পড়তে পারে কাপড়ে। তিলা পড়ার মানে হলো ছত্রাকের সংক্রমণ। ভেজা স্থানেই জন্মায় ছত্রাক। রোদের উত্তাপের অভাবেও কাপড় ঠিকমতো শুকিয়ে নেওয়া যায় না। এ কারণেও তিলা পড়ে। ক্ষেত্রবিশেষে ছোট ছোট কালো দাগ ছাড়াও কাপড়ের বেশ খানিকটা জায়গাজুড়ে সাদা আবরণের মতো পড়তে দেখা যায়।,কাপড় ধোয়ার পর,ধোয়ার পর খোলা জায়গায় কাপড় মেলার সুযোগ মেলে না বর্ষায়। আবার ঘর, বারান্দা বা খোলা জায়গা—যেখানেই কাপড় মেলে দিন না কেন, আবহাওয়ার প্রভাবে কাপড়ে হাত দিয়ে অনেক সময় বুঝতে পারা যায় না কাপড় শুকিয়েছে কি না। ভেজা ভাব রয়ে গেলেই থেকে যায় তিলা পড়ার ঝুঁকি। সঙ্গে থাকতে পারে সোঁদা ঘ্রাণও। তাই এমন অবস্থায় কাপড় উঠিয়ে রাখার আগে ভালোভাবে ইস্তিরি করে নিন অবশ্যই। এতে তিলা পড়ার আশঙ্কা কমে যায়। যেখানে উঠিয়ে রাখছেন, তা-ও যেন শুষ্ক ও পরিচ্ছন্ন হয়, সেদিকে খেয়াল রাখুন। বর্ষায় আলমারি বা সংলগ্ন দেয়ালেও স্যাঁতসেঁতে ভাব দেখা দেয়, যা উঠিয়ে রাখা কাপড়ে তিলা পড়ার ঝুঁকি বাড়ায়।,ওয়াশিং মেশিনে কাপড় ধোয়ার পর পানি ঝরানোর ব্যবস্থা থাকে আজকাল। তবে পানি ঝরলেও ভেজা ভাব থেকে যায়। তাই মেশিন থেকে কাপড় বের করার পর শুকনা জায়গায় মেলে ভালোমতো শুকিয়ে নিতে হবে।,সংরক্ষণের নিয়মকানুন,বর্ষার এমন পরিবেশের কারণে নানা ধরনের পোকামাকড়ও ক্ষতি করতে পারে কাপড়ের। মাড় দেওয়া কাপড়েও একধরনের পোকা হতে পারে। আবার দীর্ঘদিন আবদ্ধ রাখা কাপড়ে গন্ধ হতে পারে। উঠিয়ে রাখা কাপড়ে তিলা পড়তে দেখা যায়। তাই কাপড় ভালো রাখতে যা করতে হবে:,● বর্ষার সময় যেদিন রোদ ওঠে, সেদিন আলমারি থেকে কাপড় বের করে রোদে দিন।,● বর্ষা মৌসুমে কোনো কোনো দিন আলমারির দরজা খুলে ফ্যান ছেড়ে দিন খানিকটা সময়ের জন্য। একটু আলো-বাতাস ঢুকবে বদ্ধ আলমারিতে।,● কোনো কাপড়ই দীর্ঘদিন ভাঁজ করে রাখা উচিত নয়। বরং মাঝেমধ্যে কাপড় বের করে একটু নেড়েচেড়ে নতুন করে ভাঁজ করে রাখা ভালো।,● আলমারিতে ন্যাপথলিন, কালিজিরা বা তেজপাতা রাখুন। পোকার প্রাদুর্ভাব কম হবে। এগুলো অনেক দিন পর্যন্ত কার্যকর থাকে, তবে পুরোনো হয়ে গেলে বদলে দিন।,● যে কাগজের ওপর কাপড় বিছিয়ে রাখা হয়, তা-ও পুরোনো হয়ে এলে বদলে দিন।,ঝুম বর্ষায় ভিজলে পরেকাজে বেরিয়ে ঝুম বৃষ্টিতে পড়লেন হয়তো। গেল ভিজে পোশাকটা। কিছু করার জো নেই। তবে বাড়ি ফিরে সেই কাপড় ধুয়েই নিতে হবে, নইলে কাপড়টা ক্ষতিগ্রস্ত হতে পারে। কৃত্রিম তন্তুর কাপড় ভিজলেও শুকিয়ে যায় সহজেই। তাই এ সময় এ ধরনের পোশাক বেছে নেওয়াই ভালো।তিলা পড়লে কী করবেন?কাপড়ে তিলা পড়লে সেটা ডিটারজেন্ট বা শ্যাম্পু দিয়ে ধুয়ে ফেলুন। এরপর শুকিয়ে নিন ভালোভাবে। যে কাপড় চাইলেই ধোয়া যাবে না, সেগুলো হালকা ব্রাশ (সফট কোট ব্রাশ) করে দেখুন তিলার দাগ ওঠে কি না। এরপর রোদে দিয়ে নিন। অবশ্য বেশ পুরোনো হলে ড্রাই ওয়াশ করতে হবে, অর্থাৎ পেশাগতভাবে দক্ষ কারও শরণাপন্ন হতে হবে, যাঁরা রাসায়নিকের সাহায্যে এই দাগ দূর করার চেষ্টা করতে পারেন। তবে কিছু তিলা হাজার চেষ্টায়ও দূর করা যায় না। সাধারণত দীর্ঘদিনের পুরোনো তিলার ক্ষেত্রে এ রকম হয়। তাই তিলা প্রতিরোধ করাই কাপড় ভালো রাখার সবচেয়ে ভালো উপায়।"
গাছের পরিচর্যায়,"ইট-পাথরের এই শহরে যেদিকেই চোখ যায়, উঁচু দালান, গাড়ি, নানা চোখ ধাঁধানো স্থাপনা। সবুজ, সতেজ গাছগুলো ঠাঁই পাচ্ছে ছাদের ওপরেই। চলছে বর্ষাকাল, গাছ লাগানোর মৌসুম। টবে, ড্রামে কিংবা কিছু জায়গায় মাটি ফেলেই বাগান করা যেতে পারে। লাগানো যায় ফুল, ফল কিংবা পছন্দের সবজির গাছ। গাছের পরিচর্যায় দরকার কিছু অনুষঙ্গ। আগাছা সরানো, মাটি নিড়ানি দেওয়ার জন্য পাওয়া যায় আলাদা অনুষঙ্গ।,ছাদবাগান নিয়ে কাজ করা প্রতিষ্ঠান গ্রিন সেভার্সের স্বত্বাধিকারী আহসান রনি জানালেন, ছাদবাগান করতে চাইলে ছাদে পানিনিষ্কাশনের ব্যবস্থা জোরদার করা জরুরি। এ ছাড়া অনেকে ট্যাংকিতে জলজ উদ্ভিদ ও মাছের চাষ একসঙ্গে করতে চান, সে ক্ষেত্রে বিশেষভাবে ছাদটি প্রস্তুত করে নেওয়া প্রয়োজন। না হলে দ্রুতই ছাদ ড্যামেজ হওয়ার আশঙ্কা থাকে। ছাদবাগানের জন্য খুব বেশি বড় ও ঝোপালো গাছ বেছে না নিয়ে হাইব্রিড গাছ বেছে নেওয়া বাঞ্ছনীয়।,টব,স্থায়ীভাবে বাগান করতে চাইলে সিমেন্টের টব বেছে নেওয়া ভালো। চাইলে প্রয়োজনমতো এ ধরনের টব তৈরি করে নিতে পারেন। এ ছাড়া পোড়ামাটি কিংবা প্লাস্টিকের টব ব্যবহার করা যেতে পারে। এমন ধরনের টবে একটু রং করিয়ে নিলে ছাদবাগানটি হয়ে উঠবে নজরকাড়া। গ্রিলের সঙ্গে ঝুলিয়ে দেওয়ার জন্য বিভিন্ন ধরনের টব পাওয়া যায় নার্সারিতে। সেখান থেকে বিভিন্ন আকার ও পছন্দমতো নকশার টব এনে সাজালেও জায়গা বাঁচিয়ে বেশি গাছ লাগানো যাবে। এ ছাড়া বড় আকারের স্টিল বা প্লাস্টিকের ড্রাম মাঝ বরাবর কেটে টব হিসেবে ব্যবহার করা যায়। সাধারণত একটু বড় আকৃতির গাছ কিংবা ফলের গাছের জন্য এ ধরনের ড্রাম সুবিধাজনক। এতে গাছ দ্রুত বেড়ে উঠতে পারে। নার্সারিতে পাওয়া যাবে নানা আকৃতির টব। চাইলে ফেলনা প্লাস্টিকের বোতল, ভাঙা গ্লাস বা মগ, গামলা, বালতি, বাতিল করে দেওয়া বাথরুমের কমোড বা বেসিনকেও কাজে লাগানো যায় টবের বিকল্প হিসেবে।,নিড়ানি,টব বা ড্রামের মাটি আলগা করতে নিড়ানি ব্যবহার করা উচিত। ছাদবাগানের জন্য এটি খুব গুরুত্বপূর্ণ উপকরণ। নার্সারিতে কিংবা যেকোনো কামারের দোকানে এটি কিনতে পাওয়া যাবে। দাম ৮০-১০০ টাকা।,সেকেচার,গাছের ডালপালা কাটার জন্য প্রয়োজন হবে সেকেচার। এর মাধ্যমে মসৃণভাবে অপ্রয়োজনীয় ডাল কেটে ফেলতে পারবেন। নার্সারি ও হার্ডওয়্যারের দোকানে এটি পাওয়া যাবে । মানভেদে দাম পড়বে ২৫০-৫০০ টাকা।,পানির ঝাঁজরি,গাছে পানি দেওয়ার জন্য টিন ও প্লাস্টিকের তৈরি ঝাঁজরির ব্যবহার জনপ্রিয়। ঝাঁজরিতে পানি দিলে গাছের গোড়ায় আঘাত লাগে না, সেই সঙ্গে ওপর থেকে পানি পড়ায় গাছের পাতা, ফুল বা ফলে জমা ধুলা–ময়লা ধুয়ে পরিষ্কার হয়ে যায়। নার্সারি, হার্ডওয়্যারের দোকান ছাড়াও পুরান ঢাকার সিদ্দিকবাজার ও কারওয়ান বাজারে পাওয়া যাবে ঝাঁজরি। দাম ৩০০-৬০০ টাকা।,স্প্রেয়ার,ছাদে বা বারান্দাবাগানের পোকামাকড় দমন করতে কীটনাশক স্প্রে করতে চাইলে হাত স্প্রেয়ারের বিকল্প নেই। নার্সারি ও পুরান ঢাকার সিদ্দিকবাজার বীজ মার্কেটে পাওয়া যাবে এই অতি প্রয়োজনীয় উপকরণ। দাম ২৫০-৪০০ টাকা।,ওয়াটার পাইপ,অল্প সময়ে অনেক গাছে পানি দেওয়ার জন্য ওয়াটার পাইপ ভীষণ কাজের। কলের মুখের মাপের সঙ্গে মিলিয়ে পাইপ নিলে অযাচিত পানির অপচয় রোধ করা সম্ভব। আধা ইঞ্চি থেকে এক ইঞ্চি ব্যাসের প্লাস্টিকের পাইপগুলোর দাম ফুটপ্রতি ১০-১২ টাকা। হার্ডওয়্যারের দোকানগুলোতেই পাওয়া যাবে পাইপ।,কোদাল,শক্ত মাটিকে খুঁড়ে আলগা করতে ও বড় গাছ লাগাতে হলে কোদাল ব্যবহার করতে হয়। দাম গুনতে হবে ৩০০ থেকে ৫০০ টাকার মধ্যে। কারওয়ান বাজার, পুরান ঢাকার সিদ্দিকবাজার কিংবা যেকোনো কামারের দোকানে পাওয়া যাবে কোদাল।,শাবল,ড্রাম বা টবের মাটি খোঁচানোর কাজে ব্যবহার করা হয়। দাম ৩০০ থেকে ৪০০ টাকার মধ্যে। কারওয়ান বাজার কিংবা যেকোনো কামারের দোকানেই পাওয়া যাবে।,বেলচা,মাটি তুলে টবে বা ড্রামে সহজে তোলার কাজে ব্যবহার করা হয়। দাম নিতে পারে ৪০০ থেকে ৫০০ টাকার মধ্যে। পাওয়া যাবে যেকোনো হার্ডওয়্যারের দোকানে।,পিএইচ ও ময়েশ্চার মিটার,মাটির আর্দ্রতা ও তাপমাত্রা মাপার কাজে ব্যবহৃত হয়। ৮০০ থেকে ১ হাজার ৫০০ টাকায় পাওয়া যাবে নবাবপুর ও হাটখোলা সায়েন্টিফিক মার্কেটে। এ ছাড়া পুরান ঢাকার সিদ্দিকবাজার বীজ মার্কেটেও পাওয়া যাবে এই পরিমাপক। "
কাঠের আসবাবের বিশেষ যত্ন,"অন্দরে আভিজাত্য ফুটিয়ে তুলতে কাঠের আসবাবের জুড়ি নেই। তবে অভিজাত ভাব ধরে রাখতে গেলে সেই আসবাবের সৌন্দর্যও ধরে রাখতে হয়। যত্ন নিতে হবে।,যত্নে কাঠের আসবাব,কাঠের আসবাবের যত্ন লাগে নিয়মিত। কিছুটা সময় বের করে ধাপে ধাপে কাজগুলো করে ফেললেই হবে। অন্দরসজ্জাবিদ গুলশান নাসরিন চৌধুরী জানালেন, দিনের একটা সময় নিয়ম করে প্রতিদিন আসবাবের গায়ে পড়া ধুলাবালু শুকনো নরম সুতির কাপড় দিয়ে মুছে নিতে হবে। এতে করে ধুলাবালু জমার সুযোগ পাবে না। নয়তো প্রতিদিন একটু একটু করে ধুলো জমতে জমতে একসময় তার মধ্যে নানা রকম জীবাণু বা ব্যাকটেরিয়া কাঠের ক্ষতি করতে পারে। কাঠের গায়ের স্বচ্ছ পাতলা পলিশ নষ্ট করে কাঠের গায়ের সৌন্দর্য নষ্ট করে ফেলে। প্রলেপটি কাঠকে যেমন সুরক্ষা দেয়, তেমনি এর উজ্জ্বলতাও বৃদ্ধি করে। সে জন্যই কষ্ট করে হলেও রোজ ধুলাবালু পরিষ্কার করা অত্যন্ত জরুরি। কড়া রোদ বা বৃষ্টির ছাট গায়ে লাগতে পারে, এমন জায়গা থেকেও কাঠের আসবাব দূরে রাখতে হবে। কড়া রোদে কাঠের রং নষ্ট হয়। ফেটে যাওয়ার আশঙ্কাও থাকে। এ জন্য জানালা বা দরজায় মোটা বা ভারী কাপড়ের পর্দা ব্যবহার করতে হবে।,কাঠের আসবাবের গায়ে থাকা নকশার ফাঁকের ধুলো পরিষ্কার করতে ব্রাশ ব্যবহার করা যেতে পারে। এতে যেসব কোনায় হাতের আঙুল বা কাপড় দিয়ে পরিষ্কার করা সম্ভব হয় না, সেগুলো অনায়াসে বেরিয়ে আসে। খুব বেশি ময়লা জমে কালো বা আঠালো ভাব এলে হালকা সাবানজলে পাতলা সুতি কাপড় ভিজিয়ে আলতো ঘষে তুলে ফেলতে হবে। এ ছাড়া সময়ের সঙ্গে সঙ্গে নিত্যদিনের ব্যবহৃত আসবাবে হাতের ছাপ, চায়ের দাগ, পানির দাগ, আঠালো ময়লা বসে যায়। এগুলো থেকে সাবধানে থাকতে হবে। কাঠের গায়ে পানি বা চাসহ অন্যান্য তরল পড়ে গেলে সঙ্গে সঙ্গে শুকনো কাপড়ে মুছে নিতে হবে। খাবার টেবিল, বসার ঘরের সেন্টার টেবিল কিংবা রান্নাঘরের কেবিনেট—কোনোটিতে সরাসরি কাঠের গায়ে গরম কোনো কিছু রাখা যাবে না। গরম তাপে কাঠের গায়ের ঔজ্জ্বল্য নষ্ট হয়ে যায়।,কাঠের গায়ের চাকচিক্য বজায় রাখতে এসব নিয়মের বাইরেও বছরে একবার বা দুবার প্রলেপ দেওয়া বা বার্নিশ করে নেওয়া যেতে পারে। এতে যেমন আসবাবের সৌন্দর্য বাড়বে, স্থায়িত্ব বাড়বে। বজায় থাকবে ঘরের আভিজাত্যও। "
কাপড় শুকাতে...,"ঝলমলে রোদ দেখে কাপড় ধুয়ে ঝুলবারান্দা কিংবা ছাদে মেলে বাইরে গেছেন। বাসায় ফিরে দেখছেন, শুকানো তো দূরের কথা, বৃষ্টিতে ভিজে চুপসে গেছে সব কাপড়। বর্ষায় এমন অবস্থার মুখোমুখি হতে হয় কমবেশি সবাইকে। শহরের ফ্ল্যাটবাড়িগুলোর বারান্দা ছোট হওয়ায় কাপড় শুকানো মুশকিলই বটে। সব বাড়িতে ছাদে কাপড় মেলার সুবিধা পাওয়াও যায় না। ভরসা তখন এক চিলতে বারান্দাই। আবার প্রতিটি বাসায় রোদও খেলা করে না। এরপরও এ সময়ে কাপড় তো শুকাতে হবে। কী কী অনুষঙ্গ কাজে লাগাতে পারেন, তারই খোঁজ এখানে।,রশি,ঝুলবারান্দায় অনায়াসে গ্রিলের এ মাথা থেকে ও মাথা পর্যন্ত টানিয়ে নিতে পারেন রশি বা দড়ি। বাজারে বিভিন্ন ধরনের ও রঙের রশি কিনতে পাওয়া যায়। সেখান থেকে বেছে নিতে পারেন প্রয়োজনীয় রশি। নাইলনের রশি বেশ টেকসই। আবার লোহা ও অ্যালুমিনিয়ামের তার অনেকে ভারী কাপড় মেলার কাজে ব্যবহার করেন। বাতাস ও পানির সংস্পর্শে এতে দ্রুত মরিচা পড়ে যায়। তাই কাপড় মেলার আগে ভালোভাবে পরিষ্কার করে নিতে হবে, নইলে দাগ পড়ে যাবে শখের কাপড়ে। কিন্তু যদি তারে কাপড় মেলতেই হয়, তবে সরু প্লাস্টিকের পাইপের ভেতর তার ঢুকিয়ে সেটি টানিয়ে নিলে মরিচার ভয় আর থাকবে না।,কাপড় আটকানোর ক্লিপ,রশিতে কাপড় মেলেছেন, দমকা হাওয়ায় কাপড় উড়ে গিয়ে পড়ল বাসার পাশে গাছের মাথায়। এমন অনাকাঙ্ক্ষিত ঘটনা এড়াতে চাইলে কাপড় মেলে দিয়েই লাগিয়ে নিতে হবে কাপড় আটকানোর ক্লিপ। প্লাস্টিক ও স্টিলের তৈরি অনেক নকশার বাহারি ক্লিপের খোঁজ মিলবে বাজারে।,হ্যাঙ্গার,শার্ট বা পাঞ্জাবির মতো পোশাক হ্যাঙ্গারে ঝুলিয়ে শুকাতে দিলে শুকাবে তাড়াতাড়ি আর সেই সঙ্গে জায়গাও কম লাগবে। শিশুদের কাপড় বা বাসার ছোট ছোট কাপড় শুকাতে কিনে নেওয়া যেতে পারে গোল ঝোলানো ক্লিপ লাগানো চাকতি। এতে ভেজা কাপড় ক্লিপ দিয়ে আটকে শুকাতে দেওয়া যাবে ঘরে বা বারান্দার যেকোনো সুবিধাজনক জায়গায়।,কাপড় শুকানোর স্ট্যান্ড,বাজার ঘুরে এক থেকে তিন তাকবিশিষ্ট স্ট্যান্ড চোখে পড়লেও পাশাপাশি লম্বা ধরনের স্টেইনলেস স্টিলের বা নন–ম্যাগনেটের স্ট্যান্ডও কম নয়। কিছু স্ট্যান্ডের পায়ায় চাকা লাগানো থাকায় এক ঘর থেকে অন্য ঘরে কিংবা বারান্দায় নিয়ে যাওয়া যায় খুব সহজেই। স্টেইনলেস স্টিলের স্ট্যান্ডে সহজে মরিচা পড়ে না। নষ্টও হয় কম। প্রতিটি স্ট্যান্ডে হ্যাঙ্গারে কাপড় ঝুলিয়ে শুকালে দেখতেও ভালো লাগবে, সেই সঙ্গে বেশি কাপড় একসঙ্গে শুকিয়ে নেওয়া যাবে সহজেই।,যেখানে পাবেন,রাজধানীর নিউমার্কেট, চন্দ্রিমা সুপার মার্কেট, গুলশান ডিসিসি মার্কেট ছাড়াও অনলাইনে অর্ডার করলেই মিলবে কাপড় শুকানোর অনুষঙ্গ।,দরদাম,নানা ধরনের নাইলন রশির দাম ২৫০-৪৫০ টাকা কেজি, সরু প্লাস্টিকের পাইপ ১০ টাকা গজ, তারের কেজি ১০০ থেকে ১৮০ টাকা, ক্লিপ ৫০ থেকে ৪৫০ টাকা, রকমারি হ্যাঙ্গার ১৫০ থেকে ৩৫০ টাকা, ঝোলানো চাকতি ৩০০ থেকে ৭০০ টাকা, তাকভেদে নন–ম্যাগনেট স্ট্যান্ডের দাম ২ হাজার থেকে শুরু করে ৪ হাজার টাকার মধ্যে, স্টেইনলেস স্টিলের স্ট্যান্ড ২ হাজার ৫০০ থেকে ৬ হাজার টাকার মধ্যে পাওয়া যাবে।"
নান্দনিক নকশার ফ্রিজ,"কিছুদিন হলো নতুন সংসার শুরু করেছেন হানিফ মাহমুদ ও জান্নাতুল মাওয়া। নিজেদের সংসারের জন্য অনেক কিছু কিনতে হচ্ছে। সেই তালিকায় রয়েছে ঘর সাজানোর উপকরণও। দুজনেই চাকরিজীবী হওয়ার কারণে সংসারের শুরুতেই ফ্রিজ কিনতে হচ্ছে। ঢাকার স্টেডিয়াম মার্কেটে নতুন একটি ফ্রিজ কিনতে এসেছেন তাঁরা। সিঙ্গারের শোরুমেই কথা হলো জান্নাতুল মাওয়ার সঙ্গে। ‘ফ্রিজ শুধু খাবারদাবার সংরক্ষণ বা ঠান্ডা করার একটি যন্ত্র হিসেবেই ঘরে রাখতে চাই না। আমি এমন একটি ফ্রিজ কিনতে চাই, তা যেন ঘরের সৌন্দর্যও বাড়ায়।’,ঘর সাজাতে ফ্রিজ,বর্তমান সময়ে সংসারের জন্য সবচেয়ে প্রয়োজনীয় উপকরণ ফ্রিজ। বাসায় ফ্রিজ থাকলে প্রতিদিনের বাজার করার ঝামেলা থেকে মুক্তিসহ বিভিন্ন রকম সুবিধা পাওয়া যায়। এখন খাবারকে সতেজ বা ভালো রাখার পাশাপাশি ঘরের সৌন্দর্য বৃদ্ধিতে ফ্রিজের ভূমিকা রয়েছে। ঢাকার বাড্ডার মায়ের দোয়া ইলেকট্রনিকসের বিক্রয় ব্যবস্থাপক মো. মাহিদুল ইসলাম জানান, ‘ঘরের দেয়ালের রং, আসবাব কিংবা ঘরের আকারের ওপর নির্ভর করে অনেকে ফ্রিজ কেনেন। ঘরের নান্দনিকতা আরও একটু বাড়িয়ে নিতে বর্তমানে ফ্রিজও ভূমিকা রাখছে।’ বাজারে পাওয়া যাচ্ছে সিঙ্গারের ভিন্ন রং এবং নকশার রেফ্রিজারেটর। রং ও ভিন্নতা ছাড়াও এগুলোতে রয়েছে বিশেষ কিছু বৈশিষ্ট্য। রেফ্রিজারেটরগুলোতে বৈচিত্র্যময় ফিচার যুক্ত করেছে সিঙ্গার।,নান্দনিক ডিজাইন,নান্দনিক বৈচিত্র্যে সিঙ্গারের ফ্রিজ বাজারে পাওয়া যাচ্ছে। কালো, রূপালি, সোনালি, লাল ও নীল—এই পাঁচটি রঙে বাজারে পাওয়া যাচ্ছে সিঙ্গারের রেফ্রিজারেটর। এ ছাড়া থাকছে ফুলেল নকশাসহ কিছু ডিজাইন। ফ্রিজে ব্যবহার করা হয়েছে এলিগ্যান্ট টেম্পারড গ্লাস। অভ্যন্তরীণ বৈশিষ্ট্যের মধ্যে রয়েছে টেম্পার্ড গ্লাস ট্রে, এলইডি লাইট, টোটাল নো ফ্রস্ট প্রযুক্তি (২০ দিনের বেশি খাবার সতেজ থাকে)। রয়েছে গ্লাস, ভিসিএম, স্টিল দরজার ভিন্নতা। নো ফ্রস্ট, সাইড-বাই-সাইড, ডিরেক্ট কুল, ডিপ রেফ্রিজারেটরের ধরন।,দরদাম,সাধ্যের মধ্যে পছন্দমতো ফ্রিজ কেনার জন্য প্রতিষ্ঠানগুলো বিভিন্ন সুবিধা ও মূল্যছাড়ের ঘোষণা করে। বিভিন্ন ফ্রিজ নির্মাতা দোকান ঘুরে ফ্রিজের দরদাম তুলে ধরা হলো। সিঙ্গারের এই রেফ্রিজারেটরগুলো ৪৬ লিটার থেকে ৫১৭ লিটার ধারণক্ষমতাসম্পন্ন। সিঙ্গারের ৪৭ লিটারের মিনি ফ্রিজের দাম ১১ হাজার ৮৬০ টাকা, ৯৫ লিটারের ফ্রিজ ১৫ হাজার ৫৬ টাকা, ১৩৮ লিটার ১৮ হাজার ৭০৮ টাকা; ১৩৮ লিটার ডিপ ফ্রিজ ২১ হাজার ৪৫৭ টাকা, ১৯৮ লিটার ২৪ হাজার ১৮৭ টাকা, ২০৮ লিটারের দাম ২৯ হাজার ২০৮ টাকা, ২৪৮ লিটারের দাম ৩১ হাজার ৯৪৭ টাকা। আয়তনের ওপর সিঙ্গারের ফ্রিজের দাম নির্ভর করে।,স্যামসাংয়ের বেশ কয়েকটি মডেলের ফ্রিজ বাজারে পাওয়া যাচ্ছে। স্যামসাংয়ের বিভিন্ন আকারের ফ্রিজ বাজারে রয়েছে। দামেরও ভিন্নতা রয়েছে। ট্রান্সটেকের ১০০ লিটার থেকে বিভিন্ন আয়তনের ফ্রিজ পাওয়া যাচ্ছে। এর দাম ১৯ হাজার থেকে ৫৫ হাজার টাকার মধ্যে। ট্রান্সটেক ব্র্যান্ডের ফ্রিজ ২৭টি ব্যাংকে শূন্য শতাংশ ইন্টারেস্টে ১২ মাসের কিস্তিতে পাওয়া যাবে। দেশের বাজারে রেফ্রিজারেটর ও ফিজারের চাহিদা বড় একটা অংশ পূরণ করছে ওয়ালটন। বর্তমানে ফ্রস্ট (ডিরেক্ট কুল), নন-ফ্রস্ট রেফ্রিজারেটর এবং ডিপ ফ্রিজ উৎপাদন ও বাজারজাত করছে দেশীয় ব্র্যান্ড প্রতিষ্ঠানটি। ওয়ালটন রেফ্রিজারেটর ও ফ্রিজারের বৈশিষ্ট্য হলো আকর্ষণীয় ডিজাইন, বিদ্যুৎ–সাশ্রয়ী, ন্যানো হেলথ কেয়ার ও এন্টি–ফাংগাল ডোর গ্যাসকেট প্রযুক্তির ব্যবহার, যা ফ্রিজের ব্যাকটেরিয়া, ধুলাবালুর প্রবেশ রোধ এবং খাবার সতেজ ও দুর্গন্ধমুক্ত রাখে। ওয়ালটন ফ্রিজের দাম ১০ হাজার থেকে শুরু। বর্তমান বাজারে আরএফএলের ভিশন ও ভিগো ব্র্যান্ডের বেশ কিছু মডেলের রেফ্রিজারেটর পাওয়া যাচ্ছে। বর্তমানে ৫০ লিটার থেকে শুরু করে সর্বোচ্চ ৫৫৬ লিটারের ফ্রিজ রয়েছে ভিশন ও ভিগো ব্র্যান্ডের। দাম পড়বে ১০ হাজার থেকে সর্বোচ্চ ৮৩ হাজার টাকা পর্যন্ত। এ ছাড়া বাজারে ওয়ার্লপুল, হিটাচি, এলজি, তোশিবা, সনি-র‌্যাংগস, শার্প, মিনিস্টার, কনকা, হাইকো, যমুনাসহ বিভিন্ন কোম্পানির ফ্রিজ পাওয়া যাচ্ছে।,কোথায় পাবেন,রাজধানী ঢাকায় বিভিন্ন ব্র্যান্ডের দোকানসহ স্টেডিয়াম মার্কেট, মোহাম্মদপুরের তাজমহল রোড, মিরপুর রোড, পান্থপথসহ জেলা শহরগুলোতে ফ্রিজ পাওয়া যায়।"
ঢাকায় আসবাবের আন্তর্জাতিক ব্র্যান্ড,"বেশ কয়েক বছর ধরে বাংলাদেশে পাওয়া যাচ্ছে আন্তর্জাতিক নানা ব্র্যান্ডের পণ্য। এরই ধারাবাহিকতায় সম্প্রতি দেশের বাজারে এসেছে আসবাবের বৈশ্বিক ব্র্যান্ড অ্যাশলে ফার্নিচার হোমস্টোর। ,বাংলাদেশে সম্প্রতি যাত্রা শুরু করেছে আসবাব বিক্রিতে বিশ্বব্যাপী জনপ্রিয় প্রতিষ্ঠান অ্যাশলে ফার্নিচার হোমস্টোর। আসবাবের নকশায় নিজস্বতা আর নতুনত্ব নিয়ে অ্যাশলে ১৯৪৫ সালে যুক্তরাষ্ট্রে আসবাব বিক্রি শুরু করে। খুব দ্রুত তা ছড়িয়ে পড়ে অন্যান্য দেশেও। ,ঢাকার ১০৮ গুলশান অ্যাভিনিউ এলাকায় অ্যাশলের বাংলাদেশি শাখা চালু হয়েছে গত বছরের ডিসেম্বরে। যেখান থেকে কেনা যাবে ঘরবাড়ি সাজানোর সব ধরনের আসবাব। ঐতিহ্যবাহী থেকে এ কালের নকশা—সবই মিলবে অ্যাশলে ফার্নিচারে। ১২৩টি দেশে অ্যাশলের ২৫ হাজার কর্মী কাজ করছেন। ,আসবাব প্রস্তুতকারী প্রতিষ্ঠান পারটেক্স হোমস্টোর লিমিটেড বাংলাদেশের বাজারে নিয়ে এসেছে এই ব্র্যান্ড। পারটেক্স স্টার গ্রুপের প্রধান নির্বাহী কর্মকর্তা কাজী মোহাম্মাদ শাহেদ বলেন, বিদেশে ভ্রমণ ও ইন্টারনেটের কারণে বিদেশি আসবাব সম্পর্কে মানুষের একটি ধারণা তৈরি হয়েছে। তাই মানুষের পছন্দেও বদল ঘটছে। অ্যাশলে বিশ্বের অনেক দেশে পরিচিত একটি ফার্নিচার ব্র্যান্ড। দেশের মানুষের চাহিদা পূরণে এরই মধ্যে জনপ্রিয়তা পেয়েছে। মোট পাঁচ ধরনের আসবাব দিয়ে সাজানো হয়েছে গুলশানের অ্যাশলে ফার্নিচার হোমস্টোর বাংলাদেশের দোকানটি।"
দোল দোল দুলুনি,"‘দুপুরটার যেন গায়ে হলুদ আজ। আমি জানি, একটু পরেই তুমিনরম পায়ে তোমাদের দোলনায় ছায়াটে বারান্দায় এসে বসবে।’কবি শামসুর রাহমানের এই ‘ছায়াটে বারান্দার’ দোলনার কথায় নিজের ছোটবেলা মনে করতে পারেন। যখন ঘুরতে যাওয়া বিকেলে পার্কের দোলনার দখল পাওয়ার লড়াইটা ছিল সবচেয়ে আনন্দের। অনেকে নিজের বাড়ির সামনে দড়িতে কাঠের পিঁড়ি ঝুলিয়ে ‘ব্যক্তিগত’ দোলনাও তৈরি করেন। এসব স্মৃতি হাতড়েই অনেকে বাড়ির অন্দরে যুক্ত করেন একটা সুন্দর দোলনা। শহরে রাতে বারান্দার দোলনায় বসে পূর্ণিমায় অবগাহনের ইচ্ছা বা অবসর কাটানোর একটি ভালো মাধ্যম। রেডিয়েন্ট ইনস্টিটিউট অব ডিজাইনের প্রধান অন্দরসজ্জাবিদ গুলসান নাসরীন চৌধুরী স্মরণ করলেন তাঁর ছোটবেলার উন্মুক্ত পরিবেশের দোলনার কথাও। আজকের দিনে দোলনা আছে অন্দরে, আছে খোলা ছাদে বা বড় বারান্দায়। কোথায় কেমন দোলনা রাখা যায়, সে পরামর্শ জেনে নিন গুলসান নাসরীন চৌধুরীর কাছ থেকে।যেভাবে রাখি অন্দরেড্রয়িংরুমটা বড় হলে দুজন বসার উপযোগী একটা দোলনা রাখতে পারেন এক পাশে। এ ঘরের বাকি আসবাব হয়তো রট আয়রনের, সে ক্ষেত্রে রট আয়রনের দোলনাই বেছে নিন। কাঠের আসবাব হলে কাঠের ফ্রেমের দোলনা রাখতে পারেন। যে ঘরেই দোলনা রাখুন, এভাবে সে ঘরের বাকি আসবাবের ধরন বুঝে দোলনা বেছে নিতে হবে। নকশায়ও যেন সাদৃশ্য থাকে, সেদিকে খেয়াল রাখুন। সব আসবাবে ঐতিহ্যবাহী ভারী নকশা থাকলে, দোলনাটাও ভারিক্কি দেখালে তা মানানসই হবে। দোলনার বসার জায়গা বা গদির কভার যেন সোফার কভার, জানালার পর্দা প্রভৃতির সঙ্গে মানানসই হয়, সেটিও মাথায় রাখুন।,হয়তো ড্রয়িংরুমে তেমন জায়গা নেই, জায়গা আছে লিভিংরুমে। এখানে সাধারণত বেতের বা বাঁশের আসবাব রাখা হয়, লো হাইট আসবাব রাখা হয়। সেটি মাথায় রেখেই দোলনা বাছাই করুন। এখানে দোলনার ফ্রেম রাখার মতো জায়গা না থাকলে ঘরের একটি কোনায় ছাদ থেকে হুকের সাহায্যে ঝুলিয়ে দিন বেতের তৈরি ঝুড়ি আকৃতির দোলনা। স্থান সংকুলান না হলে বারান্দার ছাদ থেকে জায়গা বুঝে একজন বা দুজন বসার উপযোগী দোলনা ঝুলিয়ে দিতে পারেন।,শিশু ও সবার নিরাপত্তাঘরে–বাইরে যেখানেই দোলনা রাখুন না কেন, তা মজবুতভাবে বসাতে হবে, যাতে দোলনা থেকে কোনো দুর্ঘটনার আশঙ্কা না থাকে, এমনটাই বললেন গুলসান নাসরীন চৌধুরী। ঘরের আয়তনের ভিত্তিতে দোলনার আকার-আকৃতি বেছে নিন। চাইলে বাচ্চাদের ঘরেও দোলনা রাখতে পারেন। তবে নিরাপত্তার বিষয়টি খেয়াল রেখে তবেই শিশুর এ শখ মেটানো উচিত। এমনভাবে দোলনাটা লাগাতে হবে, যাতে সেটিতে দোলার সময় কোথাও লেগে না যায়। ঘরের মধ্যে শিশুর দোলনা সামনে-পেছনে কোনো দিকেই যেন দুই ফুট দূরত্বের বেশি যেতে না পারে, তেমন ব্যবস্থা করুন। দোলার জায়গাতে যেন কোনো আসবাব না রাখা হয়, সেটি খেয়াল রাখুন প্রতিটি ঘরেই। শিশুর ঘরের দোলনায় একটু বাড়তি রঙের ছোঁয়া রাখতে পারেন।,অন্দর ছাড়িয়েঘরের বাইরে বাড়ির ছাদেও রাখতে পারেন দোলনা। ছাদবাগানে সাধারণত রট আয়রনের সামগ্রী রাখা হয়, যেন রোদ-বৃষ্টিতে সেটি নষ্ট না হয়। এখানকার জন্য তাই রট আয়রনের দোলনাই ভালো। মাঝারি উচ্চতার দোলনা রাখুন এখানে, যাতে শিশু থেকে বয়স্ক সবাই বসতে পারেন। এ দোলনার গদিটা একটু আরামদায়ক করে বানিয়ে নিন। দৃষ্টিনন্দন করতে চাইলে এ দোলনার পাটাতনটি কাঠ দিয়ে তৈরি করে নেওয়া যায়। পাশে হয়তো বসার টুল রাখলেন, যেটির ফ্রেম রট আয়রনের, তবে বসার জায়গাটা কাঠের তৈরি। ইচ্ছা করলে এখানে সিমেন্ট দিয়ে গাছ বা গাছের ডালের আকৃতি তৈরি করিয়ে নিয়ে সেখান থেকে দোলনা ঝুলিয়ে দেওয়ার ব্যবস্থা করা যায়। বড় লন থাকলে তো কথাই নেই। পাকাপোক্তভাবে বড় ফ্রেম বসিয়ে নিন দোলনার জন্য। ফ্রেমের উচ্চতা হতে পারে আট ফুট। মজবুত একটি দোলনা বসিয়ে নিন, যাতে দুজন বসতে পারেন।,বাড়তি কিছুদোলনার ফ্রেম শুকনো ফুল ও পাতা দিয়ে সাজাতে পারেন। দোলনার দড়িটা হতে পারে কয়েক রঙের সমাহারে। কোনো দোলনা থেকে ঝুলিয়ে দিতে পারেন ঝুনঝুনি। যেখানটায় দোলনা রাখবেন, সেখানে আলোর ব্যবস্থাটা একটু ভিন্নভাবে করতে পারেন, বৈচিত্র আসবে।"
ঘরের যন্ত্রপাতি কেনার ধুম,"ঘর-গৃহস্থালির কাজ সহজ করতে বিশ্বময় চলছে প্রযুক্তির জয়জয়কার। এ ক্ষেত্রে বাংলাদেশও পিছিয়ে নেই। আর ঈদুল ফিতরের এই সময়ে তো বৈদ্যুতিক ও ইলেকট্রনিকস যন্ত্রের (হোম অ্যাপ্লায়েন্সেস) বাজার জমজমাট। নানা রকম যন্ত্রপাতি এখন পাওয়া যায়, আর কমবেশি সব ব্র্যান্ডের পণ্যই এই সময়টাতে বেশি বিক্রি হয়।বাংলাদেশি বহুজাতিক প্রতিষ্ঠান ওয়ালটনও ঈদ উপলক্ষে বিভিন্ন পণ্য বাজারে এনেছে। ইন্টারন্যাশনাল ইলেক্ট্রোটেকনিক্যাল কমিশন (আইইসি) ও জাপানিজ ইন্ডাস্ট্রিয়াল স্ট্যান্ডার্ড অনুযায়ী নিজস্ব কারখানায় বেশ কিছু হোম অ্যাপ্লায়েন্স তৈরিও করছে ওয়ালটন।স্থানীয় বাজারে ওয়ালটনের রয়েছে ৫০টির বেশি ঘর-গৃহস্থালির যন্ত্র। যেখানে রং, ডিজাইন ও আকারভেদে রয়েছে প্রায় ২০০টি মডেল। ইলেকট্রনিকস যন্ত্রের মধ্য আছে এয়ারকুলার, ওয়াশিং মেশিন, ব্লেন্ডার ও জুসার, ফুড প্রসেসর, মিক্সার ও বিটার, আয়রন, ইলেকট্রিক রাইস কুকার, ইলেকট্রিক ও মাইক্রোওয়েভ ওভেন, গ্যাস স্টোভ, ইনডাকশন কুকার, ইলেকট্রিক মাল্টি কুকার, এয়ার ফ্রায়ার, রুটি মেকার, টোস্টার, কেক ও স্যান্ডউইচ মেকার, ভ্যাকুয়াম ফ্লাস্ক, ইলেকট্রিক কেটলি, ওয়াটার পিউরিফায়ার ও ডিসপেন্সার, ক্লোথ ড্রায়ার, হেয়ার ড্রায়ার ও স্ট্রেইটনার, কিচেন কুকওয়্যার, রিচার্জেবল ল্যাম্প ও টর্চ, ইলেকট্রিক লাঞ্চ বক্স, কফি মেকার, রুম হিটার, ওয়াটার হিটার, ঘর মোছার মপ সেট, ভ্যাকুয়াম ক্লিনার এবং ওয়েট মেশিন।,বাজারে পাওয়া যায় নানা মডেলের ওয়াল ফ্যান। দূরনিয়ন্ত্রিত ফ্যানও দেখা যাচ্ছে। বাজারে সবচেয়ে বেশি গ্রাহকপ্রিয়তা পেয়েছে ওয়াশিং মেশিন, ওভেন, জেনারেটর, ব্লেন্ডার ও জুসার, ওয়াটার পিউরিফায়ার, এয়ারকুলার, সিলিং ফ্যান ইত্যাদি পণ্য।,ওয়ালটনের ডেপুটি অপারেটিভ ডিরেক্টর ও হোম অ্যাপ্লায়েন্সের সিওও মো. আতিকুল ইসলাম বলেন, আগের যেকোনো বছরের তুলনায় এ বছর হোম অ্যাপ্লায়েন্স পণ্য বিক্রি অনেক গুণে বেড়েছে। ক্রেতারা এসব পণ্যের সুবিধা সম্পর্কে অবহিত হচ্ছেন বলেই ঈদ সামনে রেখে এসব পণ্যের বিক্রি বেড়েছে।,শুধু ওয়ালটনই নয়, ঈদ উপলক্ষে প্রায় সব নির্মাতার তৈরি হোম অ্যাপ্লায়েন্স পণ্যও অন্য সময়ের চেয়ে বেশি বিক্রি হচ্ছে।,লেখক: ওয়ালটনের জ্যেষ্ঠ উপপরিচালক (পিআর, মিডিয়া ও ব্র্যান্ডিং)"
"কেনা হচ্ছে টিভি, ফ্রিজ ও এসি","ঈদে পোশাকের পাশাপাশি টিভি, ফ্রিজ ও এসি কেনার চল দেখা যাচ্ছে কয়েক বছর ধরেই। যাঁরা নতুন পরিবার শুরু করেন তাঁরা তো বটেই, পুরোনো পরিবারগুলোও ঈদের সময় ফ্রিজ ক্রয় করে। গরমের এই সময় এসি এখন আর বিলাসিতা নয়, প্রয়োজনীয় উপকরণ। তাই ঈদের বাড়তি টাকা দিয়ে এসি কিনছে অনেকেই। ৩০ মে থেকে শুরু হচ্ছে বিশ্বকাপ ক্রিকেটের খেলা। ইংল্যান্ডে অনুষ্ঠেয় বিশ্বকাপ ঘরে বসে দেখার জন্য চাই টেলিভিশন। বিশ্বকাপ ও ঈদ উপলক্ষে প্রযুক্তির এই পণ্যগুলো বিশেষ অফার ঘোষণা করেছে। বেচাকেনাও হচ্ছে বেশ ভালো।,ঈদের বাড়তি আনন্দবসুন্ধরা সিটিতে পরিবার নিয়ে টিভি কিনতে এসেছেন ব্যাংকার মাহাতাব হোসেন। ‘ঈদ এমনিতেই আনন্দের। ঈদের সময় যদি পরিবারে নতুন কোনো প্রযুক্তিপণ্য যুক্ত হয়, তাহলে পরিবারের সদস্যদের ঈদের আনন্দ বহুগুণে বেড়ে যায়।’ ঈদের আনন্দ বহুগুণ বাড়িয়ে দিতে পরিবার নিয়ে টিভি কিনতে এসে এমনটাই জানান মাহাতাব হোসেন।,টিভিএবার ঈদবাজারের স্মার্ট টিভির চাহিদা বেশি। বাজার ঘুরে দেখা গেছে, বড় আকারের স্মার্ট টিভি ক্রেতারা বেশি কিনছেন। যাঁরা প্রথম টিভি কিনছেন, তাঁদের চাহিদায় কিছুটা ভিন্নতা রয়েছে। প্রথম টিভি কিনতে আসা সদ্যবিবাহিত তামান্না রহমান–সাজু আহমেদের সঙ্গে কথা হয়। ‘বিয়ের পরে অনেক কিছু কিনতে হচ্ছে। সামনে বিশ্বকাপ, আমরা দুজন ক্রিকেট খুবই পছন্দ করি। তাই সাধ্যের মধ্যে ছোট আকারে একটি টিভি কিনব।’ দুজনে একই সুরে জানান বিষয়টি। ঈদুল ফিতরের আনন্দ দ্বিগুণ করতে বিভিন্ন অফার ঘোষণা করেছে টিভি কোম্পানিগুলো।,এসিএবার গরমের মধ্যে ঈদ হওয়ার কারণে এসি বিক্রি বেড়েছে বহুগুণে। বিভিন্ন বাজার ঘুরে দেখে গেছে, এ বছর ঈদবাজারে এসিও বেশ চলছে। রামপুরায় মুর ইলেকট্রনিকসের বিক্রয় ব্যবস্থাপক রূলে আলম জানান, ‘বেশ কিছু বছর ধরে ঈদের সময় এসি বিক্রি বাড়ছে। বিশেষ করে গরমের সময় যখন থেকে ঈদ হচ্ছে। এবার তার ব্যতিক্রম নয়।’,বাজারে দেশীয় ব্র্যান্ড ওয়ালটনের এয়ার কন্ডিশনার ব্যাপক বিক্রি হচ্ছে। এসি ক্রয়ে বেশ কিছু সুবিধা দিচ্ছে ওয়ালটন। স্যামসাং নির্দিষ্ট মডেলের এয়ার কন্ডিশনার কেনার ক্ষেত্রে সর্বোচ্চ ছয় হাজার টাকা এবং এক্সচেঞ্জ অফারে সর্বোচ্চ ২০ হাজার টাকা পর্যন্ত ক্যাশব্যাকের সুযোগ রাখা হয়েছে।,ফ্রিজক্রেতাদের কাছে বর্তমানে ফ্রিজের চাহিদা বেশ ভালো। আর সেটা ঈদের সময় হলে তো কথাই নেই। ঈদের সময় ফ্রিজের বিক্রিও বৃদ্ধি পায়। ঈদ উপলক্ষে বিভিন্ন কোম্পানি আকর্ষণীয় অফার ঘোষণা করে। স্যামসাংয়ের নির্দিষ্ট মডেলের রেফ্রিজারেটরে সর্বোচ্চ ৪০ হাজার টাকা ক্যাশব্যাকের সুযোগ রাখা হয়েছে। ওয়ালটন শতাধিক মডেলের ফ্রস্ট, নন-ফ্রস্ট, ডিপ ফ্রিজ ও বেভারেজ কুলার ছেড়েছে ।"
উৎসবে রঙিন অন্দর,"সারা দিনের কাজের শেষে নিজের বাড়িটাই সবচেয়ে শান্তির জায়গা। বাড়ির চার দেয়াল বা ছাদ শুধু আপনাকে বাইরের জগৎ থেকে সুরক্ষাই দেয় না, অন্দর সাজেও বড় ভূমিকা রাখে। রং দিয়েই দেয়ালের সাজে নিয়ে আসতে পারেন ভিন্নতা। ঈদের আগে বাড়ির কোনো একটা দেয়াল রাঙিয়ে ফেলতে পারেন ভিন্নভাবে। এতে করে ঘরের ভেতরে বেশ বড় একটা পরিবর্তন চলে আসবে। ঈদের দিনটি আপনার সঙ্গে দেয়ালটিও প্রকাশ করবে উৎসবের আনন্দ।,ঘরের কিংবা বাইরের দেয়াল রং করার উপযুক্ত সময় শীতের শেষ থেকে বর্ষাকাল শুরুর আগ পর্যন্ত। শুষ্ক আবহাওয়া রঙের কাজের জন্য ভালো। কারণ আমাদের দেশে এ সময়ে বৃষ্টি হয় না বললেই চলে। তবে ঘরের ভেতরে বছরজুড়ে রং করা যায়। বাড়ির ভেতরের অংশে তিন বছর ও বাইরের অংশে পাঁচ বছর পরপর রং করা উচিত।,ফ্রাক্টালস্কেপ লিমিটেডের পার্টনার আর্কিটেক্ট ও ইন্টেরিয়র ডিজাইনার সুমাইয়া মামুন বলেছেন দেয়াল সাজানোর নানা কথা। আলোকিত ও তুলনামূলক ছোট ঘরের ক্ষেত্রে ব্যবহার করা হয় হালকা রং। কিছুটা অন্ধকার, বড় ঘরের জন্য বা যেসব ঘরে কৃত্রিম আলো ব্যবহারের প্রয়োজন বেশি হয়, তেমন ঘরে গাঢ় রং বেশি ব্যবহার করা যায়। তবে যেকোনো হালকা রং যেমন সাদা, হালকা আকাশি, হালকা গোলাপি, চাঁপা সাদা রং, হালকা ধূসর রঙের ব্যবহার এখনকার চলতি ধারা।,বসার ঘরের যেকোনো একটি দেয়াল হলুদ বা কমলা রঙের যেকোনো শেডে রাঙিয়ে তোলা যায়। এর ওপর নকশার ব্যবহার দৃষ্টিনন্দন হবে। এই ঘরেই সবচেয়ে বেশি পারিবারিক অনুষ্ঠান ও ছবি তোলা হয়। এসব রঙের আবহে ছবি তুললে ছবিও হয়ে ওঠে আকর্ষণীয়। তবে খেয়াল রাখতে হবে, সেই দেয়ালে বিপরীত দিক থেকে আলো এসে দেয়ালকে যেন আলোকিত করে। দেয়ালে বাড়তি নকশা করা হলে আসবাবের বাহুল্য কম থাকাটাই ভালো ।,খাবার ঘরে কমলার যেকোনো শেড রাখলে মানিয়ে যাবে। এই ঘরে ছাপ নকশার ব্যবহার না করাটাই ভালো।,শোয়ার ঘরে একেবারেই হালকা রঙের ব্যবহার কর উচিত। ওপর থেকে আলোর প্রতিফলন ফেললে বিশ্রামের জন্য উপযোগী ও ঘরকে বড় দেখাতে সাহায্য করবে।,স্নানঘরের ছাদ সাদা রাখলে এবং বড় আয়নার ব্যবহার থাকলে সেটি দৃষ্টিনন্দন হবে।,শিশুদের ঘর যতটা রঙিন করে তোলা যায় ততই ভালো। ছাপ নকশার ব্যবহারে ফুটিয়ে তোলা যেতে পারে পাখি, ফুল, রূপকথার চরিত্র, সমুদ্রের নিচের পরিবেশ, খেলা, কার্টুন, গাড়ি বা ওদের পছন্দের যেকোনো বিষয়। চাইলে নানা রঙের মাধ্যমে হাতে এঁকে ফুটিয়ে তোলা যায় পছন্দের নকশা। শিশু এবং বৃদ্ধ আছেন এমন ঘরে পরিবেশবান্ধব রঙে দেয়াল রাঙানো উচিত।,এশিয়ান পেইন্টসের বিপণন বিভাগের প্রধান অনিকেত সামাদ বলেন, ‘১ হাজার ৮০০ শেড থেকে পছন্দমতো রং নিয়ে স্বপ্নের মতো সাজানো যাবে নিজের ভুবন। রয়্যাল আস্প্যায়রা পানিরোধী উপাদান থাকায় দেয়ালকে রাখে শতভাগ সুরক্ষিত। রয়্যাল লাক্সারি সিল্ক, রয়্যাল গ্লিটার, রয়্যাল প্লেসহ যেকোনো রং বেছে নিলেও মিলবে সুরুচির পরিচয়।’,জানিয়ে দেওয়া হলো বাড়িকে রঙিন করার খুঁটিনাটি বিষয়। এখন বাড়িকে তুলির টানে স্বপ্নিল রূপ দেওয়ার কাজটি শুরু করে দিতে পারেন।"
"বিলাসিতা নয়, প্রয়োজন","মেঘলা রহমান (ছদ্মনাম)। পেশায় ব্যাংকার। কাজের প্রয়োজনের পরিবারের সবাইকে ছেড়ে রাজধানীতে একা থাকেন। নয়টা–পাঁচটা অফিস। কিন্তু অফিসে যাওয়ার জন্য তার প্রস্তুতি শুরু সকাল সাতটার পর থেকে। সারা দিনের ব্যস্ত অফিস শেষ করে বাসায় ফিরতে ফিরতে রাত ৮টা। এরপর প্রয়োজনীয় কাজ শেষ করতেই ঘড়ির কাঁটা ০০–এ দাঁড়ায়। এভাবেই শেষ হয় মেঘলার কর্মক্লান্তি প্রতিটি দিনরাত ও সপ্তাহ। এরপরও শতব্যস্ততার মধ্যেও মেঘলা রহমানকে প্রতিদিনই পরিপাটি হয়ে অফিসে যেতে হয়। অফিসের পোশাক হওয়া চাই পরিষ্কার-পরিচ্ছন্ন। মেঘলা সব কাজ নিজের হাতে করলেও নিজের পোশাক পরিষ্কার-পরিচ্ছন্ন রাখতে ভরসা রেখেছেন ওয়াশিং মেশিনের ওপর। প্রতিদিন অফিস থেকে ফিরে বা সপ্তাহের ছুটির দিনে কাপড় ধোয়ার এই যন্ত্রই তার সঙ্গী। তাই পরিবার থেকে অনেক দূরে ব্যস্ত শহরে একা থাকলেও পোশাকের পরিষ্কার-পরিচ্ছন্নতা নিয়ে মেঘলার ভাবনা নেই। তার ভরসা ওয়াশিং মেশিন।,স্বামী রফিকুল ইসলাম ও স্ত্রী নীলা ইসলাম (ছদ্মনাম) দুজনই কর্মজীবী। দৈনন্দিন জীবনের কাজের মধ্যে দুজনেরই সময় বের করা অনেক কঠিন। প্রতিদিন সকালে কাজের প্রয়োজনে বের হন তারা এবং রাতে অফিস থেকে ফেরা। এর মধ্যে অংশগ্রহণ করতে হয় দাওয়াত এবং নানান সামাজিকতা। সবকিছু মিলিয়ে নিমেষেই দিন পার হয়ে যায় তাদের। এর মধ্যেই প্রতিদিন পরিপাটি পোশাক পরে বিভিন্ন অনুষ্ঠানে অংশগ্রহণ করতে হয়। এ জন্য চাই পরিষ্কার-পরিচ্ছন্ন পোশাক। কিন্তু চাইলেই তো হবে না, পরিপাটি পোশাক পরার জন্য নিয়মিত পরিষ্কার রাখতে হবে পরিধেয় পোশাক। কিন্তু কর্মজীবী হওয়ার কারণে পোশাক পরিষ্কার করার সময় পায় না কর্মজীবী এই দম্পতি। তাই এই কাজের জন্য চাই বিশ্বস্ত সাহায্যকারী। কর্মজীবী এই দম্পতির বিশ্বস্ত সঙ্গীর নাম ওয়াশিং মেশিন।,যৌথ পরিবারের সদস্যদের এক দিনেই অনেক ময়লা কাপড় জমে যায়। এমন পরিবারের গৃহকর্মীর পক্ষে একসঙ্গে এত কাপড় ধোঁয়া সম্ভব নয়। এই পরিবারের পোশাক পরিষ্কারের ভরসা যত্নের নাম ওয়াশিং মেশিন। দেশের মানুষের কাছে আস্তে আস্তে ওয়াশিং মেশিন আস্থার জায়গা করে নিচ্ছে। আগে ওয়াশিং মেশিনকে মনে হতো বিলাসিতা এবং এখন একটি দরকারি গৃহস্থালি পণ্য।,জীবন সহজ করে,আধুনিক জীবনে পরিপাটি থাকাটা জরুরি। একজন মানুষের স্মার্টনেস এবং ব্যক্তিত্বের অনেকটাই প্রকাশ করে তার পোশাক। সে জন্য পরনের কাপড় হওয়া চাই পরিষ্কার ও পরিপাটি। তবে ব্যস্ত এ সময়ে নিয়মিত কাপড় ধোয়াটা সব সময় সম্ভব হয় না। আবার বাসায় গৃহকর্মী সব সময় পাওয়া যায় না, নিরাপত্তার কথা ভেবে রাখাটা ঝক্কিরও। উন্নত বিশ্বের সঙ্গে তাল মিলিয়ে নিজের কাজ নিজেই করতে শিখছে সবাই। কাপড় ধোয়া বা শুকানো নিয়েই বা চিন্তা করতে হবে কেন? এ কাজের জন্য আছে ওয়াশিং মেশিন। তা ছাড়া কাপড় কাচা, ধোয়া ও শুকানো অনেকের কাছেই বেশ বিরক্তিকর। সময় সাপেক্ষও বটে। ঝামেলাহীন ঝটপট কাপড় ধোয়া ও শুকানোর জন্য চাহিদা বাড়ছে ওয়াশিং মেশিনের। ওয়াশিং মেশিন আপনার জীবনকে আরও সহজ করে তুলবে।,বাজার বেড়িয়ে,আকর্ষণীয় ডিজাইনের উন্নত মানের ওয়াশিং মেশিন দিয়ে ক্রেতাদের নজর কেড়েছে সিঙ্গার। সাশ্রয়ী দাম, উচ্চমান ও কিস্তি–সুবিধায় কেনা যায় বলে বেড়েছে এর বিক্রি। বাজারে তিন ধরনের ওয়াশিং মেশিন পাওয়া যায়। এগুলো হলো অটোমেটিক, সেমি অটোমেটিক ও ম্যানুয়াল। বৈশিষ্ট্যের দিক থেকে সব ওয়াশিং মেশিন আবার দুই ধরনের—টপ লোডিং ও ফ্রন্ট লোডিং।,অটোমেটিক মেশিন কাপড় ধোয়ার সময় প্রয়োজন অনুযায়ী পানি নিজেই নিয়ে নেয়। ধোয়া শেষে পানি ঝরিয়ে কাপড় শুকিয়ে দেয়। সেমি অটোমেটিক মেশিনে কাপড় ধোয়ার সময় ব্যবহারকারীকে নির্দিষ্ট পরিমাণ পানি দিতে হয়। এই মেশিনও কাপড় ধোয়ার পর পানি ঝরিয়ে শুকিয়ে দেয়। অটোমেটিক মেশিনে কাপড় ধোয়া সহজ। কাপড় দিয়ে স্টার্ট বাটনটি চাপলেই স্বয়ংক্রিয়ভাবে কাপড়ের পরিমাণ অনুযায়ী পানি নিয়ে ধোয়ার কাজ শুরু করে। কাপড় শুকিয়েও যায়। কাজ শেষ হলে যন্ত্রটি থেমে যায়। অন্যদিকে সেমি অটোমেটিক ও ম্যানুয়াল ওয়াশিং মেশিনে ব্যবহারকারীকে নির্দিষ্ট বাটন চেপে নির্দেশনা দিতে হয়।,বাজারের অন্যান্য ওয়াশিং মেশিনের প্রচলিত সব সুবিধার বাইরেও সিঙ্গারের অটোমেটিক ওয়াশিং মেশিনের বেশ কিছু বিশেষ সুবিধা আছে।,দরদাম,বাজারে সিঙ্গারের বেশ কয়েকটি মডেলের ওয়াশিং মেশিন রয়েছে। বিশেষ মূল্যছাড়ে সিঙ্গারের ওয়াশিং মেশিন পাওয়া যাচ্ছে। প্রতিষ্ঠানটির ১০ কেজির ওয়াশিং মেশিনের দাম ৩৫ হাজার ৯০০ টাকা, সামনের দরজার ৮ কেজির ওয়াশিং মেশিনের দাম ৪৯ হাজার ৯০০ টাকা, সামনে দরজার ৬ কেজির ওয়াশিং মেশিনের দাম ৩১ হাজার ৯৯০ টাকা, ৭ কেজির দাম ২০ হাজার ৯৯০ টাকা। সামনের দরজার ৭ কেজির আরেকটি মডেলের দাম ৩২ হাজার ৯৯০ টাকা। ৯ কেজির দাম ২৪ হাজার ৯৯০ টাকা, ৭ কেজি ওয়াশিং মেশিনের দাম ২৫ হাজার ৯৯০ টাকা, ৬.৫ কেজির দাম ৯ হাজার ৯৯০ টাকা, ১০ কেজির দাম ২৭ হাজার ৯৯০ টাকা, ১১ কেজির দাম ১৩ হাজার ৯৯০ টাকা, ৬ কেজির দাম ৯ হাজার ৫০০ টাকা এবং ৮ কেজির দাম ১১ কেজির দাম ১১ হাজার ৪৯০ টাকা।,এ ছাড়া ট্রান্সটেক, স্যামসাং, ওয়ালপুল, প্যানাসনিক, এলজি, সনি-র​্যাংগস, ভিশন, ওয়ালটনসহ বিভিন্ন ব্র্যান্ডের ওয়াশিং মেশিন পাওয়া যায়। এই ওয়াশিং মেশিন টেকসই ও মজবুত। রয়েছে ৬ মাস থেকে ৩৬ মাসের কিস্তি–সুবিধা। ওয়াশিং মেশিন বিভিন্ন আকারে পাওয়া যায়। ৫ কেজি থেকে ৩০ কেজির ওয়াশিং মেশিনের দাম ২৫ হাজার থেকে ৯০ হাজার টাকার মধ্যে।,কোথায় পাবেন,ট্রান্সকম ইলেকট্রনিকস লিমিটেড, ওয়ালটন, স্যামসাং, সিঙ্গার, প্যানাসনিক, এলজি, সনি-র​্যাংগস এবং শার্প শোরুমে এ পণ্য পাওয়া যায়। এ ছাড়া নিউমার্কেট, যমুনা ফিউচার পার্ক, বসুন্ধরা সিটি, মৌচাক মার্কেট, রামপুরা, যাত্রাবাড়ী, মিরপুর, পুরান ঢাকার বিভিন্ন মার্কেটে ওয়াশিং মেশিন পাওয়া যায়।"
দেয়ালে সময়,"ঘুম ভেঙেই চোখ চলে যায় দেয়ালঘড়ির দিকে। টিকটিক টিকটিক শব্দে সেই তো প্রথম তাড়া দেয় বিছানা ছাড়ার। শুধু সময় দেখাই না, ঘরের নান্দনিকতা বাড়াতে ও রুচির প্রকাশে ঘড়ির ব্যবহার অনেক পুরোনো। ঘড়িকে একটু ভিন্নভাবে উপস্থাপন করে অন্দররাজ্যে দৃষ্টিনন্দন আবহ তৈরি করা সম্ভব। শোবার ঘর, পড়ার ঘর, অতিথির ঘর, খাবার ঘর, বসার ঘর ও শিশুদের ঘর—সব ঘরের জন্যই বাজারে আছে দেয়ালঘড়ি।,ফারজানা’স ব্লিসের প্রধান নির্বাহী কর্মকর্তা ও ইন্টেরিয়র ডিজাইনার ফারজানা গাজী জানালেন, তুলনামূলক হালকা রঙের দেয়ালে গাঢ় এবং গাঢ় রঙের দেয়ালে হালকা রঙের ঘড়ি দেখতে ভালো লাগবে।,ঘরের যে দেয়ালে টেলিভিশন বা দেয়াল আলমারি থাকে, সেই দেয়ালগুলো বাদ দিয়ে অন্য কোনো দেয়ালকে ঘড়ি টাঙানোর জন্য বেছে নিতে হবে। কাঠের আসবাব বেশি আছে, এমন ঘরের ক্ষেত্রে কাঠের বা কাঠরঙা ঘড়ি বেছে নিলে সেটি ভালো লাগবে। শোবার ঘরের জন্য বেছে নেওয়া যেতে পারে সাদামাটা নকশার ঘড়ি।,পারিবারিকভাবে পাওয়া দুষ্প্রাপ্য বা পুরোনো দিনের ঘড়ি রাখা যেতে পারে এমন ঘরে, যেখানে মেহমান এসে বসেন, সেটা হতে পারে বসার বা খাবার ঘর। শিশুদের ঘরের ক্ষেত্রে রঙিন, কার্টুন, স্মাইলি ফেস বা গাড়ির ডিজাইনের ঘড়ি বেছে নেওয়া উচিত।,দেয়ালঘড়িতে আছে নানা রং আর আকৃতির ভিন্নতা। সাদা, কালো, সোনালি, রুপালি, তামাসহ নানা রঙের ঘড়ির বাজারে স্থান পেয়েছে। জাহাজের নোঙর, মাছ, সাইকেল, কুঁড়েঘর, পশুর মাথাসহ নানা আকৃতি ও ডিজাইনের দেয়ালঘড়ি বাজারজুড়ে শোভা পাচ্ছে। কিছু ঘড়ি ঘণ্টা অনুযায়ী বৈচিত্র্যময় ও শ্রুতিমধুর শব্দে সময় জানান দেয়। আছে পেন্ডুলাম, ঘূর্ণি, মোগল আমলের নকশা ত্রিভুজ, চতুর্ভুজ, গোলাকার, লম্বাটেসহ নানা আকারের ও খাঁজকাটা নকশার ঘড়ি। বিশ্বের বিভিন্ন দেশের সময় একত্রে দেখা যায়, এমন ঘড়িও আছে। এ ছাড়া কাঠ, বাঁশ, স্টিল, প্লাস্টিকের ঘড়ির প্রচলন বেশি। ঝিনুক ও পাথর বসানো ঘড়িও কম নয়।,ঢাকা নিউমার্কেটে ঘড়ির পুরোনো দোকান ন্যাশনাল ওয়াচ কোম্পানির স্বত্বাধিকারী আবু তাহের খান জানালেন, কাঠ, স্টিল, প্লাস্টিক ছাড়াও তাঁর দোকানে আছে পুরোনো আমলের ‘গ্র্যান্ড ফাদার ক্লক’। এটি তাঁর দোকানের প্রধান আকর্ষণ। ১৫ দিন পরপর চাবি ঘুরিয়ে দিলে ঘড়ি চালু থাকে। এ ছাড়া আছে ময়ূর, অ্যান্টিক টু-পার্ট ওয়াচসহ নানা ধরনের ঘড়ি। তবে নতুন নকশার ঘড়ি ক্রেতার প্রধান চাহিদা। মাঝারি দাম ও মানের ঘড়ির ক্রেতার সংখ্যা বেশি।,পার্ল, রয়ম্যান, টুইস্টার, উইন, সিকোর ঘড়ি ভালো মানের বলে জানালেন বিক্রেতারা। বেশির ভাগ ঘড়ি চীনে তৈরি, অল্প কিছু আসে জাপান থেকে। অন্ধকারে সময় দেখার জন্য দেখা মিলল রেডিয়াম ঘড়ির।,হালফ্যাশনে একই নকশার দুটি আয়না ও একটি দেয়ালঘড়ির সেট ক্রেতাদের নজর কাড়ছে। হ্যাঙ্গার দিয়ে দেয়ালের সঙ্গে ঝুলিয়ে দিয়ে দুই পাশ থেকে সময় দেখা যাবে, এমন ঘড়ির দেখা মিলেছে বেশ কয়েকটি দোকান ঘুরে। মানভেদে এক থেকে তিন বছরের গ্যারান্টির কথা জানালেন দোকানিরা।,নকশা, উপাদান ও আকারের ওপর নির্ভর করে ঘড়ির দাম নির্ধারণ করা হয়। সাধারণ দেয়ালঘড়ি ১৫০ থেকে ৫০০ টাকার মধ্যে কিনতে পাওয়া যাবে। ফাইবারের তৈরি সাধারণ ঘড়ির দাম ৫০০ থেকে ২৫০০ টাকার মধ্যে। ভালো মানের দেয়ালঘড়ি কিনতে চাইলে আপনাকে ২ থেকে ১০ হাজার টাকা পর্যন্ত গুনতে হতে পারে। তবে ব্র্যান্ডের ঘড়ি হলে দামটা আরও বাড়বে। কাঠ বা দেশীয় উপাদানে তৈরি দেয়ালঘড়ির দাম পড়বে ৫০০ থেকে ১৫০০ টাকা। স্টিল ১২০০ থেকে ৭০০০, প্লাস্টিক ৫৫০ থেকে ৩০০০, ডিজিটাল ঘড়ি ১০০০ থেকে ৭০০০ টাকায় পাওয়া যাবে।,দেয়ালঘড়ি কিনতে চলে যেতে পারেন পুরান ঢাকার পাটুয়াটুলীসহ নিউমার্কেট, বায়তুল মোকাররম মসজিদ মার্কেট, পল্টন, গুলিস্তান, গুলশান ডিসিসি মার্কেট, মতিঝিল, স্টেডিয়াম মার্কেট, মিরপুর ১০ নম্বর গোলচত্বরের আশপাশের দোকানে। এ ছাড়া বসুন্ধরা সিটি, যমুনা ফিউচার পার্ক, সীমান্ত স্কয়ার কিংবা উত্তরার নর্থ টাওয়ারে ঘড়ির শোরুমে পাবেন নানা ধরনের ঘড়ি। এ ছাড়া আর্চিজ, হলমার্ক ও অনলাইনের অনেক দোকান সাজিয়েছে তাদের ঘড়ির পসরা।"
প্রেমার স্নিগ্ধ বাড়ি,"ঢাকার ধানমন্ডির ২৮ নম্বর (পুরোনো) সড়কের বাড়িটির গেট দিয়ে প্রবেশ করতেই সামনের সবুজ লন দেখে বেশ ভালো লাগল। লিফটে করে নৃত্যশিল্পী সামিনা হোসেন প্রেমার ফ্ল্যাটে পৌঁছালাম। দরজার সামনে প্রচুর গাছ। তিন তাকজুড়ে শুধু ক্যাকটাস। পাশের টবে নাম জানা না–জানা গাছ। বোঝা গেল, এই বাড়ির মানুষেরা গাছপ্রেমী।,আধুনিক ও লোকজ ধারার মিশেল বাড়ির ভেতর-বাইরে সবখানেই। একধরনের ছিমছাম ভাব বসার ঘরজুড়ে। পিতলের নটরাজ দেখে বোঝা গেল, এটা একজন নৃত্যশিল্পীর বাসা। সোফা, পর্দা সবটাতেই বাদামি, ধূসর ও মেরুনের মিশেল। ব্যাখ্যা প্রেমা নিজেই দিলেন, ‘আমি যেহেতু নাচের মানুষ, নাচের পোশাক বাছাই করা, মঞ্চ বাছাই করা—সবকিছুতে রংকে প্রাধান্য দিই। মাথায় রাখি দূর থেকে দর্শক যেন আলাদা করে রং চিনতে পারে। উজ্জ্বল রঙের আধিক্য বা গাঢ় রং ঘর সাজাতে ব্যবহার করা হলে ঝঞ্ঝাট মনে হয়। স্নিগ্ধ ভাবটাই নষ্ট হয়ে যায়।’,পর্দা ও সোফার কভার সব সময় বাদামি, চাঁপাসাদা বেছে নেন। এগুলো তিনি তো চাইলেই সব সময় পরিবর্তন করতে পারবেন না। বসার ঘরে পাঁচটা টুল রাখা। দুটি পাটের দড়ি দিয়ে মোড়ানো—এগুলো আড়ং থেকে কেনা, আর যাত্রা থেকে কেনা রিকশাচিত্র আঁকা তিন আকৃতির বাকি তিনটা টুল রাখা আছে। প্রেমার মতে, যে বাড়িগুলো আড্ডাপ্রধান, সেখানে এত সোফা বসিয়ে জায়গা নষ্ট করার মানে হয় না। সে কারণে টুল দেওয়া, যাতে ইচ্ছেমতো বসে আড্ডা দিতে পারে।,আছে আড়ংয়ের বড় বড় আকারের কুশন। শতরঞ্জির ওপর কুশনগুলো দিয়ে বসার জায়গা তৈরি করে নেন প্রেমা ও তাঁর স্বামীর বন্ধুরা। আড়ং ও যাত্রা থেকে জিনিস কিনতে পছন্দ করেন। দেশের বাইরে শান্তিনিকেতন থেকে কেনাকাটা করা হয় বেশি। নাচের প্রয়োজনে প্রায়ই তাঁকে যেতে হয় সেখানে। নটরাজ ও মঙ্গলপ্রদীপ সেখান থেকে নিয়ে এসেছেন। এমনকি পর্দার ওপরের ফ্রিলও।নটরাজের নিচে সিরামিকের একটি প্লেট, তার দুই পাশে আরও দুটি ফুলদানি, পাশে রাখা আড়ংয়ের পিতলের শোপিস। নিচে রাখা কালচে পিতলের মোমদানি।,‘আমাদের বাসার শোপিসগুলোও ম্যাট ধরনের। চকচকে জিনিস আমার পছন্দ না। ম্যাট ধারার জিনিসগুলো ল্যাম্পশেডের আলোর খেলা দিয়ে ভিন্নভাবে তুলে ধরা যায়। আমার কিন্তু ল্যাম্পশেড খুব প্রিয়।’ এই ঘরে তিন ধরনের ল্যাম্পশেড আছে। যাত্রা ও আড়ংয়ের বাইরে তুরস্ক থেকে আনা মেরুন রঙের টার্কিশ ল্যাম্পশেড।,এক পাশে ম্যাগাজিন ও পত্রিকা রাখার কাঠের নিচু তাক। কাঠের ইজিচেয়ারে বসে পত্রিকা পড়েন তিনি। দেয়ালে কাঠের কারুকাজে নেপালের বিশেষ শোপিস, এর ঠিক পাশে আয়না রাখা। এটিও আড়ং থেকে কেনা।এক শিল্পী বন্ধুর উপহার দেওয়া টেপা পুতুল ও ঘোড়া আঁকা শিল্পকর্মটি লোকজ স্বকীয়তা জানান দেয় ভালোভাবেই। পাশে আরেকটি কয়েক ধাপের তাক—সেখানেও নানা দেশীয় জিনিস। প্রেমা বলেন, ‘যখনই আমরা বিদেশে যাই, সেখানকার হস্তশিল্প কিনি। ও রকমভাবে ক্রিস্টালের শোপিস কেনা হয় না।’বসার ঘর থেকে খাবার ঘর পেরিয়ে শোয়ার ঘরের দিকে গেলাম। এই দুই ঘরের দেয়ালজুড়ে আড়ংয়ের ফটোফ্রেমে একমাত্র সন্তান রাইয়ের সঙ্গে তাঁদের নানা মুহূর্তের ছবি। শোবার ঘরের বারান্দায় আরও অনেক গাছগাছালি। শতব্যস্ততার মধ্যে এখানে যেন শান্তি, আরাম খুঁজে পান। বললেন, ‘এই বাড়ি কিন্তু এমনই শান্তির, মঙ্গলের। মঙ্গলপ্রদীপও জ্বালিয়ে দিই মাঝেমধ্যে। স্নিগ্ধ এই বাড়িময় থাকে সবুজ ও মঙ্গলের বার্তা।’"
চেয়ারটা কি স্বাস্থ্যসম্মত,"কম্পিউটারের সামনে বসলেই হলো। প্রয়োজনে-অপ্রয়োজনে সময় চলে যায় ঘণ্টার পর ঘণ্টা। যাঁরা পড়ালেখা করছেন দীর্ঘসময়, তাঁদেরও কাটাতে হয় চেয়ারে বসেই। তথ্য সংগ্রহ থেকে শুরু করে ডিজাইন, পরিকল্পনা পর্যন্ত সব হচ্ছে এক জায়গায় বসেই। আগে হয়তো প্রয়োজনীয় ফাইলপত্র নিজের অফিসের একটা ক্যাবিনেট থেকে বের করে নিতে হতো, এখন কম্পিউটারে জমা সেই ফাইলের সফট কপি বেরিয়ে আসে একটা ক্লিকেই। তাই কাজের ফাঁকে চেয়ার ছেড়ে ওঠা হয় কম। এক জায়গায় বসে থেকে কাজ করার সুবিধা অনেক, তবে একটানা বসে কাজ করতে করতে পিঠ বা কোমরব্যথার বিপাকেও পড়ছেন অনেকে। মূলত ভুল ভঙ্গিতে বসার কারণেই এসব সমস্যা হয়ে থাকে।বঙ্গবন্ধু শেখ মুজিব মেডিকেল বিশ্ববিদ্যালয়ের ফিজিক্যাল মেডিসিন ও রিহ্যাবিলিটেশন বিভাগের চেয়ারম্যান শামসুন নাহার জানালেন, কাজের সময় আরামদায়ক ভঙ্গিতে বসা উচিত। যাঁরা দীর্ঘসময় বসে কাজ করেন, তাঁদের ঘাড় ও কোমরব্যথার আশঙ্কা বেশি। তাই এমন চেয়ারে বসে কাজ করতে হবে, যেটি আমাদের মেরুদণ্ডের স্বাভাবিক বক্রতা অনুসরণ করে বানানো হয়েছে।আমাদের কোমরের ওপরের অংশটা স্বাভাবিকভাবেই একটু সামনের দিকে বেঁকে থাকে। সোজা চেয়ারগুলোতে বসলে এই অংশ নিয়েই বাধে বিপত্তি, কারণ চেয়ারে পিঠ ঠেকিয়ে বসতে গেলে এই অংশের সঙ্গে চেয়ারের কোনো সংযোগ থাকে না। এভাবে দীর্ঘসময় বসে থাকলে কোমরব্যথা হতে পারে।পিঠ ও কোমরে ব্যথা এড়াতে জেনে নিন অধ্যাপক শামসুন নাহারের পরামর্শ—,বসবেন যেভাবেচেয়ারে সোজাভাবে বসুন। ঘাড় বা পিঠ বাঁকিয়ে বসবেন না। পিঠের নিচের অংশ ও চেয়ারের মধ্যে কোনো ফাঁকা রেখে বসা যাবে না। কম্পিউটার বা খাতা-কলমের কাজ যেটিই করুন না কেন, কাজের জিনিসগুলো রাখতে হবে সুবিধাজনক দূরত্বে। চেয়ার ও টেবিলের মধ্যে খুব বেশি দূরত্ব রাখা যাবে না। হাত ঝুলিয়ে কাজ করবেন না। লেখার সময় এবং কি-বোর্ড বা মাউসের কাজ করার সময় হাতের আঙুল থেকে কনুই পর্যন্ত পুরো অংশটাই যেন টেবিলের ওপর থাকে। পা দুটি আরামদায়কভাবে মেঝেতে রাখুন। ঊরু থাকবে মেঝের সমান্তরাল। শরীরের কোনো অংশই দোদুল্যমান বা আনসাপোর্টেড অবস্থায় রাখা যাবে না। সঠিক সমর্থন (সাপোর্ট) দিয়ে রেখে কাজ করতে হবে। সঠিক ভঙ্গিতে বসলে পিঠ বা কোমরে যেমন ব্যথা হবে না, তেমনি ঘাড়ব্যথা থেকেও মুক্ত থাকবেন।,বিরতি চাই-ই চাইঅধ্যাপক শামসুন নাহার জানালেন, মিনিট বিশেক একটানা কাজ করার পর অন্তত এক মিনিটের জন্য হলেও অঙ্গভঙ্গি পরিবর্তন করা প্রয়োজন। অঙ্গভঙ্গি পরিবর্তনের জন্য উঠে দাঁড়াতে পারেন। ২০ মিনিট পরপর বিরতি দেওয়া সম্ভব না হলেও আধা ঘণ্টা পরপর অবশ্যই বিরতি দিন। আধা ঘণ্টার বেশি সময় একটানা বসে কাজ করা যাবে না।,যেমন চেয়ার চাইনিজের দেহের গঠন অনুযায়ী চেয়ার বানিয়ে নিতে পারলে সবচেয়ে ভালো। সেটি সম্ভব না হলে এমন চেয়ার কিনুন, যেটির পেছনটা মেরুদণ্ডের মতোই বক্র। চেয়ারের উচ্চতা দেখে নিন, যাতে আপনার পা ঝুলে না থাকে; আবার কষ্টদায়ক ভঙ্গিতে পা ভাঁজ করে রাখতেও না হয়। রিভলভিং চেয়ারে না বসাই ভালো।,বিকল্প আছে কী?চেয়ার কেনা কিংবা বানানো কোনোটারই সুযোগ না থাকলে ছোট কুশন ব্যবহার করতে পারেন। পিঠের নিচের অংশ ও চেয়ারের মধ্যের ফাঁকা অংশটাতে কুশন রেখে সঠিক ভঙ্গিতে বসে কাজ করতে পারেন।অনেকে চেয়ারে বাড়তি ব্যাক রেস্ট (একটু বাঁকানো) লাগিয়ে নেন। এটি অবশ্য তেমন কার্যকর নয়। আবার পিঠব্যথায় কখনো কখনো একটু কাজে লাগলেও এটির ব্যবহারে ঘাড়ে ব্যথার ঝুঁকি বাড়ে।,গাড়িতে চড়লেযাঁরা লম্বা সময় গাড়ি চালান, তাঁরাও একই নিয়মে কুশন ব্যবহার করতে পারেন। দেড়-দুই ঘণ্টা গাড়ি চালানোর পর ৫ মিনিট বিরতি দিন। এই ৫ মিনিটে একটু ফ্রি-হ্যান্ড ব্যায়াম করে নিন। এমনকি যাঁরা দীর্ঘসময় গাড়িতে যাত্রী হিসেবে বসে থাকেন, তাঁদেরও এই নিয়মগুলো মেনে চলা প্রয়োজন।,কোথায় পাবেন, কেমন দামকাঠ, পারটেক্স বোর্ড বা সুবিধাজনক উপকরণ দিয়ে চেয়ার বানিয়ে নিতে পারেন। এ ছাড়া অটবি, হাতিল, আখতার ফার্নিশার্স, রিগ্যাল ফার্নিচার, পারটেক্স ফার্নিচারসহ বিভিন্ন আসবাবের দোকানে পাবেন কাজের উপযোগী চেয়ার, যেগুলোর পেছন দিকটা একটু বাঁকানো। এগুলো থেকে দেখেশুনে নিজের সুবিধামতো চেয়ার বেছে নিতে পারেন। দাম পড়বে ৭ থেকে ২০ হাজার টাকা।"
শৈল্পিক পরিবেশনে গাছ,"গাছ থাকলেই ঘরের পরিবেশে চলে আসে ভিন্নতা। ছাদ থেকে বারান্দায়, বারান্দা থেকে বাড়ির বিভিন্ন ঘরে এখন আনাগোনা গাছের। প্রকৃতির ছোঁয়ার পাশাপাশি অন্দরসজ্জায়ও যোগ হয় শৈল্পিক মাত্রা। যাঁরা গাছ দিয়ে ঘর সাজাতে পছন্দ করেন, তাঁরা মনোযোগ দেন গাছের টবের দিকেও। চিরাচরিত মাটির টবের পাশাপাশি সিরামিক, চীনামাটি, কাঠে খোদাই, মেটাল, কাচ, তামা, পিতল ইত্যাদি দিয়েই বানানো হচ্ছে টব।গাছ লাগানো মানেই কিন্তু বড় বড় ফুলগাছ বা ফলের গাছ নয়। সময়ের সঙ্গে সঙ্গে মানুষের ব্যস্ততা অনেক বেড়েছে, তাই অনেকেই এমন গাছ লাগান, যার জন্য সময় নিয়ে খুব যত্নের প্রয়োজন হয় না।এমন অনেক গাছ আছে, যা ছোট টবের মধ্যেও হয়ে যায়। আবার কিছু গাছের জন্য বড় টব ভালো লাগে। তাই গোল, চারকোনা, ত্রিকোনা, পট আকার, কিছুটা লম্বাটে, থালি আকারের, বোল আকার, মটকা, গামলা আকার, ঝুড়ি আকার, প্ল্যান্ট ওয়াটার শাওয়ার আকারের টব ও বিভিন্ন প্রাণীর আদলে যেমন খরগোশ বা বিড়াল আকারের ফাইবারের টবও পাওয়া যায়।প্ল্যান্ট ওয়াটার শাওয়ার আকারের টবগুলো বাজারে একেবারে নতুন। আপনি চাইলে একরঙা বা হাতে রং করা এমন টব কিনতে পারেন। এ ছাড়া ফাইবারের প্রাণীর আদলে করা টবগুলোও বেশ নতুনত্ব এনে দেবে। যাঁরা এক রঙের টবের পরিবর্তে একটু রঙিন কিছু চান, তাঁরা সিরামিকের রঙিন বোল টবগুলো কিনতে পারেন। বিভিন্ন আকারের ও নকশার এই টবগুলোতে নীল, হলুদ, সবুজ, কমলাসহ গাঢ় রঙের প্রাধান্য বেশি। এতে আপনার ঘর বা বারান্দাটিও রঙিন হয়ে উঠবে। একরঙা সিরামিকের টবগুলোতে চাইলে আপনি পাটের দড়ি, পুঁতির মালা, রঙিন ফিতা দিয়ে নকশা করে নিতে পারেন।ফুলের গাছ লাগানোর জন্য মাঝারি বা একটু বড় আকারের টব বেশ উপযোগী। মটকা আকৃতি, গোলাকৃতি অথবা চৌকোনাকার টব ব্যবহার করাই ভালো। ফুল গাছের মধ্যে গাঁদা, চন্দ্রমল্লিকা, কসমস, টগর, এস্টার ইত্যাদি লাগাতে পারেন। কাপ, বোল অথবা থালা আকারের ছোট টবে পাথরকুচি, ক্যাকটাস বা এ ধরনের যেকোনো ছোট গাছ টেবিলে রাখা যায়। এ ছাড়া বনসাই, ছোট পামগাছ, গ্রিন লিফ, মানি প্ল্যান্ট, লতা বাহার, ক্যাকটাস, প্রজাপতির ছোট টবেই হয়ে যায়। গাছে পানি দেওয়ার যে ঝাঁজরি সেটার মধ্যে চাইলেও লতা বাহার সাজিয়ে রাখতে পারেন।মেটালের ওয়াটার শাওয়ার আকারের টবে চাইলেই নিচে ছিদ্র করে নেওয়া যায়। তাই বেশি পানি দিতে হয় এমন গাছ এতে ভালো হবে। কারণ অবশিষ্ট পানি বেরিয়ে যাওয়ার ব্যবস্থা থাকে। তবে অনেক ক্ষেত্রে জং ধরতে পারে। তাই সব সময়ে মুছে শুকনা রাখতে চেষ্টা করতে হবে। সিরামিকের টবগুলো তুলনামূলক ভারী ও মজবুত হয়। তাই পড়ে যাওয়ার ভয় কম। তবে এ ধরনের টবে ছিদ্র করা কঠিন। তাই কম পানি ব্যবহার করতে হয় এমন গাছই লাগানো উচিত। কাঠের টবে গাছ ভালো হবে। কিন্তু বেশি পানি দিলে কিছু বছর পর তাতে পচন ধরতে পারে।,যেখানে পাবেনআগারগাঁও, ধানমন্ডিসহ বিভিন্ন নার্সারিতে পাবেন সাধারণ সিরামিকের টব। এ ছাড়া যদি ভিন্নধর্মী টব চান তবে হোক ওয়ার্ক, যাত্রা, আড়ং, মিরপুর রোডে আইডিয়াল ক্র্যাফট, যমুনা ফিউচার পার্কে ক্ল্যাসিক্যাল হোম টেক্স দোকানে পাবেন ভিন্নধর্মী টপ।,দামদরসিরামিকের টবগুলোর আকার অনুযায়ী দাম হয়। বোল টবগুলো ৩০০ থেকে ৯০০ টাকা, গোল বা চারকোনা বড় টবগুলো ১৪০০ থেকে ৩০০০ টাকা পর্যন্ত আছে। মেটালের ওয়াটার শাওয়ার আকারের টব ৬০০ থেকে ১০০০ টাকা। কাঠের টব ৪০০ থেকে ২৫০০ টাকা পর্যন্ত।"
ঘরের দেয়ালে রং,"প্রকৃতির রং বদলায়, মানুষের বদলায় মন। শহীদ বুদ্ধিজীবী মুনীর চৌধুরীর লেখার কথা মনে পড়ল ‘কারণে অকারণে’ বদলানো প্রসঙ্গে। মানুষ পারে নিজেকে নিয়ন্ত্রণ করতে, মনের রং ধরে রাখতে কিংবা রং বদলাতে। আর পারে পছন্দের রঙে বাড়িঘর রাঙাতে।,কোথাও কোনো বয়োজ্যেষ্ঠ তাঁর পরম আদরণীয় পুত্রবধূর জন্য ঘরকে রাঙিয়ে তোলার প্রহর গোনেন, কোথাও হয়তো সদ্য ‘নিজের পায়ে দাঁড়ানো’ সন্তান বাবার একমাত্র ‘সঞ্চয়’ বাড়িটাকে রাঙিয়ে তোলার স্বপ্ন বোনেন।,আবিদা সুলতানা বলেন, ‘চার ধরনের রং আছে। প্লাস্টিক পেইন্ট, লাক্সারি সিল্ক, ইজি ক্লিন ও ব্রিথ ইজি। ইজি ক্লিন পেইন্ট একটু ম্যাট ধরনের। তাতে যেকোনো ধরনের ময়লা পড়লেও সহজেই সাবান-পানিতে পরিষ্কার করে নেওয়া যায়। ব্রিথ ইজি পেইন্ট আবার একটু চকচকে হয়। পাশাপাশি এটি সিসা ও গন্ধমুক্ত। পরিষ্কার করতে হলে অল্প ভেজা কাপড় দিয়ে হালকা করে মুছে নিলেই হবে। খুব বেশি মোছামুছি করতে গেলে এটিও খানিকটা ক্ষতিগ্রস্ত হতে পারে। প্লাস্টিক পেইন্ট একটু সাধারণ ধরনের। লাক্সারি সিল্ক বেশ চকচকে ধরনের। তবে তা ধুতে গেলে সহজেই চাকচিক্য চলে যাওয়ার আশঙ্কা থাকে।’ ইজি ক্লিন ও ব্রিথ ইজি—এই দুই ধরনের নতুন পণ্যই আজকাল বেশি জনপ্রিয়তা পেয়েছে বলে জানালেন তিনি।,চাপা সাদা বা সাদার বিভিন্ন শেড আজকাল বেশি চলছে। সাদার মধ্যে গোলাপি বা বেগুনি আভা রয়েছে, এমন হালকা রং জনপ্রিয়তা পাচ্ছে। গাঢ় রংগুলোর প্রচলন একেবারেই কমে এসেছে বলে জানালেন আবিদা সুলতানা।,স্বপ্নে কালো হাত?,সাধের ঘরটা রাঙিয়ে তোলার সঠিক সময়ও জেনে রাখা ভালো, নইলে সাধের কাজটা মাটি হওয়ার ভয় থাকে। বার্জার পেইন্টস বাংলাদেশের রং-বিষয়ক পরামর্শক (কালার কনসালট্যান্ট) আবিদা সুলতানা বলেন, বৃষ্টির মৌসুমে আবহাওয়ায় একটা ভেজা ভাব থাকে। এ সময় বাড়িঘর রং করানো হলে রংটা সঠিক সময়ের মধ্যে শুকায় না। রঙের স্থায়িত্ব কমে যায়। দেয়াল ‘ড্যাম্প’ বা স্যাঁতসেঁতে হয়ে পড়তে পারে। দেয়ালের লবণাক্ততার ওপরেও প্রভাব পড়তে পারে, যার ফলে দেয়াল ক্ষতিগ্রস্ত হয়।,কখন তবে স্বপ্ন বুনি?,স্বপ্ন বুনুন সারা বছর। তবে ঘরের ভেতরের কিংবা বাইরের দেয়াল স্বপ্নের রঙে রাঙাতে চাইলে নভেম্বর, ডিসেম্বর, জানুয়ারি বা ফেব্রুয়ারিকেই বেছে নিন। এই চারটি মাস বৃষ্টি থাকে না বললেই চলে। শুষ্ক আবহাওয়া রঙের কাজের জন্য ভালো। বিশেষজ্ঞ মতে, এই চারটি মাসই রঙের কাজ করার জন্য এ দেশে সবচেয়ে উপযুক্ত সময়।,বদলে ফেলা যখন,আবিদা সুলতানা বলেন, নিজের ঘর সবচেয়ে শান্তির জায়গা। সারা দিনের কাজ শেষে বাড়ি ফিরে ক্লান্তি ভুলে যাই আমরা। চাইলে নিজের ইচ্ছা ও পছন্দ অনুযায়ী দু-তিন বছর পরপর বাড়িঘরের রং বদলে ফেলা যায়। তবে বদলানোর ইচ্ছা না থাকলেও ঘরের ভেতর কিংবা বাইরে যেকোনো দিকের রং তিন-চার বছর অন্তর নতুনভাবে করে নেওয়া ভালো।"
অন্দরে ফুলের সাজ,"ঘরে রাখা তাজা ফুল শুকিয়ে যায় কদিনেই। জমাট পানিতে ফুল রাখাও এক বিপত্তি। এ পানিতে মশা হতে পারে। রোমান্টিক আবহে যেন চিকিৎসাবিজ্ঞানের ‘কর্কশ’ হুমকি। রোজ পানি পাল্টানোর কথা কজনেরই–বা মনে থাকে? ফুল পচে গেলে দুর্গন্ধও হতে পারে। আবার কৃত্রিম ফুলে তো প্রকৃতি থাকে না। এর চেয়ে বরং প্রাকৃতিক শুকনো ফুল বা ড্রাই ফ্লাওয়ার ঘরে রাখতে পারেন। এগুলো থাকেও বেশি দিন। ঝক্কিও কম।,সাজানো এ ঘর,র​্যাডিয়েন্ট ইনস্টিটিউট অব ডিজাইনের প্রধান ও অন্দর সজ্জাবিদ গুলসান নাসরীন চৌধুরী বাতলে দিলেন শুকনো ফুল দিয়ে একটু অন্যভাবে ঘর সাজানোর কিছু উপায়—,বাড়ির প্রবেশপথে দরজার বাইরে একটা পুরোনো শুকনো গাছের আঁকাবাঁকা ডাল বা গুঁড়ি রাখা যায়। এটি হতে পারে আমগাছের ডাল, পেয়ারাগাছের ডাল কিংবা সুবিধামতো অন্য কোনো গাছের ডাল। ডাল বা গুঁড়িটির কয়েকটি সুবিধামতো জায়গায় ছিদ্র করে নিন। ডালটিকে একটি কাঠের পাটাতনে বসিয়ে নিন। ছিদ্রগুলোতে থোকা থোকা শুকনো ফুল সাজিয়ে রাখতে পারেন। কিছু শুকনো ফুল ও পাতা এই ছিদ্রগুলোতে ঝুলিয়েও দিতে পারেন। ডালের গোড়ায় কিছু পাথর রাখা যায়, কৃত্রিম ঘাস রাখা যায়। বসার ঘর বড় হলে সেখানেও এভাবে সাজিয়ে রাখতে পারেন।,শুকনো কাশফুলও থোকা থোকা করে সাজাতে পারেন। কাশফুলের শুকনো লম্বা পাতাও সাজানো যায়। মাটির একটি ছড়ানো চাড়ি বা কোনো পাত্রের মধ্যে আঠার সাহায্যে ওয়েসিস (ফুলের তোড়া কিনলে ভেতরে সবুজ রঙের ফোম–জাতীয় যে জিনিসটি পাওয়া যায়) বা এ–জাতীয় কোনো কিছুতে আটকে নিন। ওয়েসিসে ফুল ও পাতাগুলোকে গেঁথে দিন। ইকেবানা ধারাতেও সাজাতে পারেন। প্রবেশপথ বা ড্রয়িংরুমের অন্য একটা পাশ অথবা খাবার ঘরের একটা কোণ এভাবে সাজানো যায়।,ড্রয়িংরুম ও খাবার ঘরের মাঝের জায়গাটাতে স্লাইডিং দরজা থাকলে তার ফ্রেমের ওপরে দেয়ালেই একটি ঝাড় (শুকনো ডাল, পাতা ও ফুল দিয়ে) তৈরি করতে পারেন। এই জায়গায় ফ্রেমের ওপর বরাবর দেয়ালে হুকের সাহায্যে শোলা আটকে দিতে পারেন। ১ ইঞ্চি পুরু, ৩ ইঞ্চি চওড়া শোলাটি লম্বায় হতে পারে ফ্রেমের সমান বা এর চেয়ে ছোট। শোলার ওপরে শুকনো ফুলগুলো আটকে দিন।,লিভিং রুমের একটি কোণের ছাদ থেকে ছোট একটি গাছের গুঁড়ি হুকের সাহায্যে ঝুলিয়ে দিতে পারেন। এই গুঁড়িতে অর্কিড বা অন্য কোনো শুকনো ফুল ঝুলিয়ে রাখতে পারেন।,শোবার ঘরে বিছানার পাশে অর্থাৎ পাশ টেবিলে কাচের পাত্রে সাজিয়ে রাখতে পারেন শুকনো ফুল। পাশে একটা মোম রেখে দিন।,শুকনো ফুল সাধারণত তাজা ফুলের মতো উজ্জ্বল হয় না। যেখানে এসব ফুল রাখবেন, সেখানে খানিকটা আলো ফোকাস করার ব্যবস্থা করুন। ছাদ থেকে খানিকটা আলো ফেলতে পারেন। কিংবা ফলস সিলিং থেকে আলোর ব্যবস্থা করতে পারেন, যাতে উল্টো দিক থেকে আলো পড়বে ফুলগুলোর ওপর।, যত্নআত্তি,যদিও এসব ফুলে গন্ধ নেই, তবু তো প্রাকৃতিক। পানি দিতে হয় না এসব ফুল সংরক্ষণে। শুকনো ফুলের যত্ন সম্পর্কে জেনে নিন।,● ঘরের ভেতরে রাখাই ভালো এসব ফুল। সরাসরি সূর্যের আলো বা অন্য কোনো আলো, উত্তাপ এবং আর্দ্রতা থেকে দূরে রাখুন।,● যেসব জায়গায় রাখলে ঝাঁকুনি লাগতে পারে, সেসব জায়গায় ড্রাই ফ্লাওয়ার রাখবেন না। সাজিয়ে রাখার পরেও নাড়াচাড়া না করাই ভালো। ঝাঁকুনি বা নাড়াচাড়ায় পাপড়ি ভেঙে যাওয়ার ভয় থাকে।, পরিষ্কার রাখতে,এসব ফুল পরিষ্কার করার জন্য বিভিন্ন ক্লিনিং স্প্রের ব্যবহার করা যায়। এ ছাড়া ধুলা পরিষ্কারের জন্য ব্লো ড্রায়ার ব্যবহার করতে পারেন ‘কুল’ বা ‘ঠান্ডা’ মোড অথবা ‘নো হিট’ বা ‘উত্তাপহীন’ মোড দিয়ে।,পালকের ডাস্টার দিয়েও পরিষ্কার করা যায় এসব ফুল, তবে এভাবে পরিষ্কার করতে গেলে ভঙ্গুর পাপড়িগুলো ভেঙে যাওয়ার ভয় তো থাকেই। তাই খুবই সাবধানতার সঙ্গে পরিষ্কার করতে হবে। সম্ভব হলে এই পদ্ধতির পরিবর্তে ওপরের অন্য দুটি পদ্ধতিই বেছে নিন ড্রাই ফ্লাওয়ারের পরিচ্ছন্নতায়।,শুকনো ফুলের খোঁজ,রাজধানীর বনানীতে দোলনচাঁপা ফুল বিতান, বনানী ফ্লাওয়ার শপ, এবি ফ্লাওয়ার সেন্টার, এসএ ফ্লাওয়ার্স ও ফ্লাওয়ার্স পেটাল দোকানে পাবেন স্টাটিস বা লিমোনিয়া–জাতীয় ফুল। প্রতিটি স্টিকের দাম পড়বে ১৫০-২০০ টাকা। এ ছাড়া বনানীর চেয়ারম্যান বাড়ি এলাকার দোলনচাঁপা ফুল বিতানে অর্ডার করলে শুকনো জিপসোফিলা, ইউস্টোমা, ওয়াক্স ফ্লাওয়ার, পুসি উইলো ফ্লাওয়ার ও গোলাপের সরবরাহ করে তারা। এসব ফুলের ধরন অনুযায়ী প্রতিটি স্টিকের দাম পড়বে ২০০ থেকে ১ হাজার টাকা। উত্তরা, বনানী ও ধানমন্ডিতে অবস্থিত নোয়াহ্ হোম দোকানেও পাবেন শুকনো ফুল।"
স্বপ্নপূরণ স্মার্ট চয়েজের সাথে,"জীবনের যান্ত্রিকতার সাথে মানিয়ে নিতে স্মার্ট লাইফস্টাইলের বিকল্প নেই। সারা দিন কর্মব্যস্ততার শেষে মানুষ ঘরে ফেরে। নিজের বাড়ি মানে নিরাপদ আশ্রয়। সেই সাথে সকল সুযোগ-সুবিধার এক অপূর্ব সমন্বয়। তাই নিজের বসবাসের জায়গাটাতে স্বস্তি নিশ্চিত করা ভীষণ গুরুত্বপূর্ণ। ,স্বপ্নের নির্মাণকে নিয়ে সবারই থাকে নানারকম পরিকল্পনা। সেই স্বপ্নের নির্মাণকে সাজিয়ে তুলতে সর্বোচ্চ চেষ্টাটাই মানুষ করে। তাই নিজের বাড়িটিকে আধুনিক ও অভিজাত করে তুলতে আকর্ষণীয় সিরামিক টাইলস্ ও বাথরুম ফিটিংস্-এর কার্যকারিতা অপরিসীম। সবাই চায় বাড়ির আউটলুক আর ফিটিংস্ হবে আন্তর্জাতিক মানের। ইনোভেটিভ ডিজাইনের সাথে হবে নো কম্প্রোমাইজ! সচেতন মানুষ আশা করে বাড়ির সকল পাইপস্ এবং ফিটিংস্ হবে সেরা মানের। নিজের ওয়ালের সৌন্দর্যকে ভিন্নমাত্রায় নিয়ে যেতে কেউ চায় ইউনিক ডিজাইনের ওয়াল টাইলস্। কেউ ফ্লোরের টাইলস্-এ চায় আভিজাত্যের ছোঁয়া। কেউ আবার চায়, বাথরুমে অত্যাধুনিক ডিজাইনের ফিটিংস্। স্বপ্ন আর সাধ্যের মিল ঘটিয়ে নিজের বাড়িটাকে উপস্থাপন যোগ্য করে তোলার আনন্দকে পরিপূর্ণ করে তুলতে আকিজ দিচ্ছে ১ মিটার X২ মিটার টাইলস্, নানারকম পাঞ্চ-এর টাইলস্, সুগার গ্লেজ টাইলস্। ফ্লোরের জন্য আছে ৬০ X ১২০ সে. মি., ৮০ X ৮০ সে. মি. এবং ৬০ X ৬০ সে. মি. এর ডাবল চার্জ টাইলস্ যা বাংলাদেশে প্রথমবারের মতো তৈরি করেছে আকিজ। এর বিশেষত্ব হচ্ছে গ্লেজ নষ্ট হয়না, টেকসই আর প্রচুর ব্যবহারেও থাকে নতুনের মতো। বাসাটাকে মনের মতো করে সাজিয়ে তুলতে আরও আছে স্যানিটারি ওয়্যার, সিমেন্ট, রেডি মিক্স কংক্রিট, পার্টিকেল বোর্ড, রবিনা ফ্লোরিং, ডোর, ইউপিভিসি পাইপস্ অ্যান্ড ফিটিংসসহ বিভিন্ন পণ্যসামগ্রী। এত এত সব প্রোডাক্টের মাঝে বিশেষভাবে উল্লেখযোগ্য স্মার্ট মিরর, স্মার্ট কমোড আর রবিনা ফ্লোরিং। গ্লেজ, চকচকে ভাব আর আকর্ষণীয় শেপ সুদৃশ্য সব স্যানিটারি ওয়্যার-এ এনেছে ভিন্ন মাত্রা। স্মার্ট মিরর ছাড়াও আছে স্মার্ট কমোড। স্মার্ট কমোড ব্যবহারে বাড়ির টয়লেটটা হতে পারে স্মার্ট আর আধুনিক। এর ফিচার থেকে জানতে পারলাম, এই হাই কোয়ালিটি সিরামিক কমোড শীতের উষ্ণতা ছড়িয়ে আপনার জীবনকে করবে আরামদায়ক। এ ছাড়াও এতে আছে ওয়ার্ম ফ্লোয়িং ওয়াটার, এয়ার ড্রাইয়িং-সহ অত্যাধুনিক সব ফিচার। রবিনা ফ্লোরিং-এর বিশেষত্ব হচ্ছে, এর ব্যবহারে আপনার ঘরের ফ্লোর দেখে মনে হবে তা কাঠের তৈরি। দারুণ ব্যাপার, তাইনা!,আকিজ-এর প্রতিটি পণ্যে পাওয়া যায় আধুনিকতা, রুচি আর আভিজাত্যের ছোঁয়া। স্বপ্নপূরণে দেরি না করে নিশ্চিন্তে আস্থা রাখুন আকিজ সিরামিকস্-এর ওপর। বিজ্ঞাপন"
বসনে বসন্ত,"পয়লা ফাল্গুন। বসন্তের প্রথম দিন বলে কথা। প্রকৃতির পাশাপাশি পোশাকও সেজে ওঠে বর্ণিল আনন্দে। বসন্ত নানা রঙে রাঙিয়ে উঠলেও পোশাক সেজে ওঠে হলুদ বা বাসন্তীর ছোঁয়ায়। এবারের বসন্ত বসনের ধারাটা কেমন—জানাচ্ছেন রয়া মুনতাসীর,প্যান্ট শাড়ি বেছে নিচ্ছেন এখন অনেকেই। তবে প্যান্ট শাড়ি বহন করার জন্য প্রয়োজন আত্মবিশ্বাস। জর্জেটের তৈরি শাড়ির সঙ্গে সুতি বা সিক্যুইন কাজ করা ব্লাউজ পরতে পারেন। ব্লাউজ যেকোনো কাটের হতে পারে। শাড়ির বিপরীত রং হলেই ভালো। ছোট ফুল ব্যবহার করতে পারেন টিকলির মতো করে অথবা বেণির ওপরে লাগিয়ে। পোশাক: ক্লাব হাউস,ডবল জর্জেট হাতা কাটা কুর্তার সঙ্গে পালাজ্জো সারা দিনে আরাম দেবে। পুরোটাই ফুলে ফুলে যাঁরা সাজতে চান না, দুটো ফুল ব্যবহার করেই সাজে নিয়ে আসতে পারেন ভিন্নতা।গলায় থাকুক ভারী গয়না।,সবুজ শিফনে তৈরি টপেও বসন্ত। সঙ্গে গাঢ় নীল রঙের কোমর উঁচু প্যান্ট। পোশাকের কোথাও হলুদ রঙের ছোঁয়া না রাখলেও ক্ষতি নেই। চুল সেজে উঠুক ফুলে ফুলে। আলতো করে করা খোঁপায় নীল অর্কিডের ভিন্ন রূপ।,গাঁদা ফুল সব সময়ই সুন্দর। এর আবেদনও অন্য রকম। হাত খোঁপায় ভর্তি করে লাগিয়ে নিলে সাধারণ সুতির শাড়িও হয়ে ওঠে জমকালো। সুতির এক রঙা শাড়ি পরলে ব্লাউজগুলো হতে পারে ছাপা নকশার। খোঁপার বাইরে চুলগুলো ফ্রিঞ্জ করে খোলা রাখা যায়। শাড়ি: বিবিয়ানা ও দেশাল, ব্লাউজ: বিবিয়ানা"
সাজ টেবিলের সাজ,"শখের টেবিল, সাজের টেবিল। ‘চৌপায়া’ হলে কী হবে! সমতল পায়াগুলোর ওপরেই দিব্যি দাঁড়িয়ে আছে শোবার ঘরের একপাশে। ড্রেসিং টেবিল বা সাজ টেবিল শুধুই শখের নয়, কাজেরও বটে একখানা। শৌখিন নারী তো বটেই, যাঁরা সাজতে পছন্দ করেন না, তাঁদেরও দরকার হয় সাজ টেবিলের। নানা পেশার নারীর সঙ্গে কথা বলে জানা গেল তেমনটাই।ডিজাইনারের ড্রেসিং টেবিল‘বিবিয়ানা’-এর স্বত্বাধিকারী ফ্যাশন ডিজাইনার লিপি খন্দকার বলেন, ড্রেসিং টেবিলের নকশাটা খুব গুরুত্বপূর্ণ। ড্রয়ারের সংখ্যা বেশি হলে বেশি জিনিস গুছিয়ে রাখতে সুবিধা। আবার দুটি বড় ড্রয়ারেও অনেক কিছু রাখা যেতে পারে। আয়না ছোট হলেও ক্ষতি নেই, মুখ দেখা গেলেই হলো। আলাদা বড় আয়না থাকতে পারে ঘরে, যাতে নিজের পুরো সাজটা দেখা যায়। একই জিনিস সব সময় একইভাবে রাখতে অভ্যস্ত মানুষটি প্রয়োজনের সময় সহজেই জিনিস খুঁজে পান। সব গোছানো থাকলে ঘরটাও সুন্দর দেখায়। কেমন করে নিজের সাজের টেবিলটিকে সাজিয়েছেন, তা জানালেন।১৬টি ড্রয়ারে রেখেছেন ভিন্ন ভিন্ন সামগ্রী। একটি ড্রয়ারে শুধু মুখ সাজানোর প্রসাধন। একটিতে চুলের জন্য প্রয়োজনীয় ক্লিপ, কাঁটা থেকে শুরু করে তেল পর্যন্ত সব। একটিতে আবার চশমা ও সানগ্লাস।ড্রয়ারগুলোর ভেতরেও আলাদা স্বচ্ছ বাক্সে গুছিয়ে রাখেন সব। যেমন, কোনোটায় লিপস্টিক তো কোনোটায় লিপলাইনার। লোশনের জন্য আছে বড় বাক্স।কোন বাক্সে কী রাখছেন, তা ‘লেবেল’ করে, অর্থাৎ লিখে রাখেন তিনি। রুপার মালা বা কানের দুল, তামা কিংবা কাঠের বিডসের গয়না, গোল্ড প্রলেপ দেওয়া গয়না—এ রকম নানান ‘স্টিকার’ সেঁটে দেন বাক্সগুলোতে। ‘চোখ’ বা ‘ঠোঁট’ উল্লেখ করেও স্টিকার লাগিয়ে রাখেন আইলাইনার ও লিপলাইনারের মতো সামগ্রীর বাক্সে। স্বচ্ছ বাক্সে গয়না রাখার ফলে পোশাকের সঙ্গে মিলিয়ে নিতেও সুবিধা হয়। নিজের সুবিধামতো সবকিছু ভাগ করে রাখেন বলে তাড়াহুড়ার সময় তৈরি হতে দেরি হয় না।ড্রয়ারের ভেতরেই চুড়ির আলনা তৈরি করিয়ে নিয়েছেন। মগেও কিছু জিনিস সাজিয়ে রেখেছেন। ড্রয়ার খুললেই সব যেন দেখা যায়, এভাবে সাজিয়েছেন।গয়না ব্যবহার শেষে সেখানেই গুছিয়ে রাখেন, যেখান থেকে তা নিয়েছিলেন। শেষবেলায় আলসেমি লাগতে পারে ভেবে গয়নাটি যেই বাক্স থেকে বের করেন, সেই বাক্সটি ড্রয়ারের সবচেয়ে ওপরে রাখেন। ফলে তোলার সময় সহজেই আবার বাক্সটি পেয়ে যান।,গয়নার যত্নে রুপা ও সোনার প্রলেপ দেওয়া সামগ্রী টিস্যু পেপারের বদলে স্বচ্ছ কাগজে মুড়ে রাখেন। এর ফলে প্রতিটি মোড়ক না খুলেই বুঝে নিতে পারেন, এটিই সেই গয়না কি না।,পেশাজীবীর টেবিলফাহমিদা তুলি পেশায় চিকিৎসক। সাজের টেবিলে আলাদা রঙের প্লাস্টিকের বাক্সে রাখেন আলাদা ধরনের জিনিস। যেমন, একটি নির্দিষ্ট রঙের বাক্সে হয়তো শুধু নেলপালিশ আর মেনিকিউর সেট রাখলেন। এর ফলে দূর থেকে দেখলেই চিনে নিতে পারেন কোন বাক্সে কী আছে। এ ছাড়া লম্বাটে ঝুড়ির খোপ খোপ অংশেও গুছিয়ে রাখেন কিছু জিনিস। একটা খোপে তেল, আরেকটা খোপে মুখের ক্রিম ও ফেসওয়াশ, অন্য খোপে কটনবাড ও টুথপিকের মতো সামগ্রী। আবার মগ বা এ–জাতীয় স্ট্যান্ডও কাজে লাগান। এগুলোর একটাতে কাজল, আইলাইনার, লিপস্টিক ও নিত্যদিনের দরকারি জিনিস গুছিয়ে রেখেছেন হাতের নাগালে। ব্যস্ততার মুহূর্তে সহজেই পাওয়া যায়। রোজকার ব্যবহারের জন্য ঘড়ি আর কিছু চুড়িও রাখেন একটা বাক্সে। চুলের জন্য প্রয়োজনীয় বিভিন্ন ব্রাশ রেখেছেন আরেকটি স্ট্যান্ডে। এগুলোর হাতল রাখেন নিচের দিকে, যেন ওপরের অংশটা দেখে খুঁজে পান প্রয়োজনীয় ধরনের ব্রাশটি। সপ্তাহে একদিন সবকিছু নামিয়ে পরিষ্কার করেন তিনি সাজের টেবিলটি। রোজ পরিষ্কার করেন আয়নাটাকে।,ছাত্রীর সাজের টেবিলঢাকা বিশ্ববিদ্যালয়ের সমাজবিজ্ঞান বিভাগের স্নাতকোত্তর পর্যায়ের শিক্ষার্থী স্বর্ণা দে। কানের অলংকার ভীষণ পছন্দ তাঁর। ড্রেসিং টেবিলে আলাদা বাক্সে গুছিয়ে রাখেন কানের অলংকার। ড্রেসিং টেবিলের ওপর আলাদাভাবে রাখেন লিপস্টিক, পারফিউম ও অন্যান্য নিত্যব্যবহার্য সামগ্রী। যেগুলো বিশেষ কোনো দিন ছাড়া তেমন ব্যবহার হয় না, সেগুলো আলাদাভাবে রাখেন ড্রয়ারে। একই বিশ্ববিদ্যালয়ের দর্শন বিভাগের স্নাতকোত্তর পর্যায়ের শিক্ষার্থী নূর-ই জান্নাত যোগ করলেন মেকআপসামগ্রী আলাদাভাবে গুছিয়ে রাখার কথা। ময়েশ্চারাইজার ও পাউডারের মতো নিত্যপ্রয়োজনীয় জিনিসগুলো রাখেন হাতের কাছে। বাকিগুলো থাকে ড্রেসিং টেবিলের ভেতর দিকে। জুয়েলারি সামগ্রী, এমনকি ক্লিপও রাখেন আলাদা বাক্সে।"
পোশাক বুঝে হ্যাঙ্গার,"পোশাক ভাঁজ করে রেখে দিলে তাতে দাগ পড়ে যায়। দীর্ঘদিন ভাঁজে থাকলে তো সেসব অনেক সময় পরার অনুপযুক্ত হয়ে পড়ে। তাই পোশাক হ্যাঙ্গারে ঝুলিয়ে রাখা ভালো। একেক ধরনের পোশাক ঝোলানোর জন্য হ্যাঙ্গারও হয় ভিন্ন ভিন্ন। শাড়ি রাখার হ্যাঙ্গার আর শার্ট ঝোলানোর হ্যাঙ্গার কিন্তু এক নয়।,বাজারে নানা রকম হ্যাঙ্গার দেখে অনেকেই কোনটা কিনবেন, ভাবতে থাকেন। তারপর দেখতে সুন্দর একসেট হ্যাঙ্গার কিনে এনে দেখেন, সেখানে ব্লেজার রাখতে সমস্যা হচ্ছে। কারণ, ওই হ্যাঙ্গার হয়তো ঘুমানোর পোশাক রাখার উপযুক্ত।,কাপড় ভালো রাখতে,অনেকে শার্ট বা টি–শার্ট রাখার জন্য লম্বা একটা দণ্ডের ওপর বসানো একাধিক হুকযুক্ত হ্যাঙ্গার ব্যবহার করেন, যা দরজার পেছনে বা দেয়ালের একদিকে আটকে রাখা হয়। কিন্তু এসব হ্যাঙ্গারে শার্ট, টি–শার্ট রাখলে পরার পর ঘাড়ের কাছে গোল হয়ে কাপড় ফুলে থাকে। কারণ, অনেক সময় ধরে পোশাকটি ঠিকঠাক সাপোর্ট ছাড়া ঝুলিয়ে রাখায় এই অংশের কাপড় বেড়ে যায়।,তাই প্রতিটি কাপড়ের জন্য ঠিকঠাক হ্যাঙ্গার বেছে নেওয়াটা জরুরি। অনেকে খুব দামি স্যুট রাখা ছাড়া হ্যাঙ্গার তেমন ব্যবহার করেন না। যে পোশাকগুলো একটু কম পরা হয়, সেগুলো ভাঁজ করে না রেখে আলমারি বা ওয়ার্ডরোবে হ্যাঙ্গারে ঝুলিয়ে রাখা যায়। এতে কাপড় ভালো থাকবে।—এমনটাই জানান নিউমার্কেটের খায়ের ডিপার্টমেন্টাল স্টোরের বিক্রয় ব্যবস্থাপক মো. মাহবুব রহমান।,তিনি জানালেন, হ্যাঙ্গার কেনার সময় অবশ্যই লক্ষ রাখবেন, এর ওপরের তল যেন মসৃণ হয়। ইস্পাত (স্টিল) বা প্লাস্টিকের হ্যাঙ্গারের চেয়ে কাঠের হ্যাঙ্গারের স্থায়িত্ব এবং কাপড় যত্নে রাখার ক্ষমতা অনেক বেশি। একেক রকম কাপড় একেকভাবে হ্যাঙ্গারে রাখতে হয়। সব কাপড় একভাবে রাখলে হ্যাঙ্গারে থাকবে না। এতে পড়ে যাওয়া বা নষ্ট হয়ে যাওয়ার সম্ভাবনা থাকে।,ফ্যাশন হাউজ লা রিভের বিক্রয় ব্যবস্থাপক সোনিয়া আক্তার জানান, কাপড় সুন্দর রাখতে হ্যাঙ্গারে পোশাক ঝোলানোর নিয়ম পরিবর্তন করতে হবে। সহজ কয়েকটি ধাপ অনুসরণ করে আপনি হ্যাঙ্গারে পোশাক ঝোলাতে পারবেন। পোশাকটি প্রথমে লম্বালম্বিভাবে একবার ভাঁজ করুন। ভাঁজ করা অবস্থায় এটি হাতে নিয়ে এর একটি অংশ হ্যাঙ্গারের বারের ওপর রাখতে হবে। আরেকটি অংশ হ্যাঙ্গারের বারের ওপর দিয়ে ভেতরের দিকে ফেলে দিন। এবার অপর অংশটি নিয়ে একইভাবে বারের উপর দিয়ে ফেলে দিন। শাড়ি, শার্ট, প্রয়োজনে প্যান্টও রাখার জন্য শক্ত প্লাস্টিক বা কাঠের হ্যাঙ্গার ব্যবহার করুন। শাড়ি ভাঁজ করে, পশমি ও রেশমি কাপড় খোলা অবস্থায় ঝুলিয়ে, স্যুট ঝুলিয়ে, শার্ট খোলা অবস্থায় ঝুলিয়ে এবং প্যান্ট লম্বালম্বিভাবে এক ভাঁজ করে ঝুলিয়ে হ্যাঙ্গারে রাখলে ভালো থাকে।,বাহারি ডিজাইন,কাপড় ঝোলানোর জন্য বাজারে বাহারি ডিজাইনের হ্যাঙ্গার পাওয়া যায়। প্লাস্টিক, স্টিল আর কাঠের হ্যাঙ্গার যেমন রয়েছে, তেমনি এ দুটি উপকরণের মিশ্রণেও হ্যাঙ্গার তৈরি করা হয়। ফুল ও লতাপাতার দেয়ালের আদলে হ্যাঙ্গার তৈরি করে নান্দনিকতা প্রকাশ করা যায়। বিভিন্ন কার্টুন চরিত্র, গাড়ি, তারাসহ নানা উপকরণে করা হয় শিশুদের উপযোগী হ্যাঙ্গার। টাই ঝোলানোর জন্য একটা লম্বা ফ্রেমের দুই দিকে ছোট ছোট বার দেওয়া হ্যাঙ্গার ব্যবহার করতে পারেন। তেমনিভাবে স্কার্ফ, ওড়না বা মাফলার ঝোলানোর জন্য গোল গোল ফ্রেম, এবং স্যুটের হ্যাঙ্গার হওয়া চাই কাঁধের দিকটা মোটা।,কাপড় ঝোলানোর পাশাপাশি হ্যাঙ্গারের আরও ব্যবহার রয়েছে। ক্যালেন্ডার, শোপিস ও রান্নার উপকরণ রাখার জন্যও আছে হ্যাঙ্গার। মশারি টানাতেও আজকাল এক ধরনের হ্যাঙ্গার ব্যবহার করতে দেখা যায়। নানা আকৃতির হ্যাঙ্গারে ঝোলানো হচ্ছে গাছ।,যেমন দাম,ডিজাইন ও মানের ওপর হ্যাঙ্গারের দাম নির্ভর করে। প্রতি পিস প্লাস্টিকের হ্যাঙ্গার দাম ৫ থেকে ৭০ টাকা পর্যন্ত। সাধারণ স্টিলের হ্যাঙ্গার ১৫ থেকে ১২০ টাকা। নকশাদার স্টিলের হ্যাঙ্গার পাবেন ৩৫ থেকে ১৮০ টাকায়। এ ছাড়া বিভিন্ন নকশার কি-হ্যাঙ্গার পাবেন ১০ থেকে ১১০ টাকার মধ্যে।,যেখানে পাবেন,আড়ং, যাত্রাসহ বিভিন্ন ফ্যাশন হাউজে নানা নকশার হ্যাঙ্গার পাওয়া যায়। নিউমার্কেট, চন্দ্রিমা সুপার মার্কেটে, আজিজ সুপার মার্কেট, বসুন্ধরা সিটি শপিং মল, যমুনা ফিউচার পার্ক, মৌচাক মার্কেট, যাত্রাবাড়ী, মিরপুর, কারওয়ান বাজার, পুরান ঢাকাসহ দেশের সব মার্কেটেই হ্যাঙ্গার পাওয়া যায়।"
ঘর-অফিস সাজান মনের প্রতিচ্ছবির মতো,"ঘর হলো মানুষের মনের প্রতিচ্ছবি, সেটা আবাসস্থল হোক বা কর্মক্ষেত্র । একটি ঘরের আসবাবপত্র থেকে শুরু করে এর রং, সাজসজ্জা, আলোকসজ্জা অনেক কিছু বলে; যা মানুষের অপ্রকাশিত মনের কথা। এটা আমাদের আচার-ব্যবহারকে প্রভাবিত করে মনের অজান্তেই। আবাসস্থলের ক্ষেত্রে একটি সুন্দর গোছানো ঘর পরিবারকে মানসিক শান্তি দেয়।,আভিজাত্য ফুটিয়ে তুলতে সাহায্য করে সুন্দর সাজানো রুচিশীল বাসস্থান। তবে কর্মস্থলের কথাটা একটু ভিন্ন। এখানে কর্মীদের পাশাপাশি ব্যবসায়িক সম্পর্কের সমন্বয় হয়ে থাকে। তাই প্রতিষ্ঠানের ভাবমূর্তি বজায় রাখা অনেক গুরুত্বপূর্ণ হয়ে দাঁড়ায়। কর্মীদের অনুপ্রাণিত করার পাশাপাশি প্রতিষ্ঠানের ভাবমূর্তি বাড়াতে কর্মস্থলের সাজসজ্জা করা হয়ে থাকে। কিন্তু এই দুই গুরুত্বপূর্ণ বিষয়ের সামঞ্জস্য করা সাধারণ মানুষের জন্য কষ্টসাধ্য হয়।,আমাদের জীবনের বেশির ভাগ সময় চলে যায় বাসা আর কর্মস্থলের মাঝেই। তাই এই দুই ক্ষেত্রকে কখনোই হেলাফেলা করা উচিত নয়। ঘর বা অফিসের সাজসজ্জা যেমন আমাদের প্রভাবিত করে, তেমনি অন্যদের কাছে আমাদের প্রতিনিধিত্বও করে থাকে। তাই বলে কেবল দামি-দামি আসবাব আর সজ্জা দিয়ে সাজালেই হবে না। সেই সঙ্গে দরকার প্রয়োজনীয় আলো-বাতাসের সুব্যবস্থা ও বৈদ্যুতিক যন্ত্রের নিরাপদ সংযোগ।,সব জিনিসের পরিমিত সমন্বয় সমাজে আমাদের রুচিশীল ও অভিজাত ভাবমূর্তি তৈরি করে। কিন্তু এই ঘরের ভেতরের নকশায় সামঞ্জস্য কজনই-বা সুন্দর করে ফুটিয়ে তুলতে পারেন। তাই মনের মতো করে সাজাতে অনেকেই শরণাপন্ন হন বিভিন্ন ইন্টেরিয়র ডিজাইন (interior design) প্রতিষ্ঠানের কাছে। শুধু ঢাকাতেই এখন অনেক ধরনের ইন্টেরিয়র ডিজাইন প্রতিষ্ঠান ও ডিজাইনার আছে, যারা এই সুবিধা দিয়ে থাকে। তার মধ্যে অন্যতম কিছু ইন্টেরিয়র ডিজাইন প্রতিষ্ঠান আছে, যারা শুধু অভিজাত শ্রেণির গ্রাহকদের এই সুবিধা দিয়ে থাকে। এর মধ্যে মেইলর ডেকোর লিমিটেডের (Meilleur Decor Limited) কথা না বললেই নয় ।,মেইলর ডেকোর লিমিটেড (Meilleur Decor Limited) সাধারণত সমন্বিত সেবা দিয়ে থাকে । এখানে গ্রাহক চাইলে পুরো ঘর বা কর্মস্থল সাজাতে পারবেন। প্রতিষ্ঠানটি ব্যক্তিক সেবাদানের পাশাপাশি ব্যবসায়িক প্রতিষ্ঠানের জন্যও কাজ করে থাকে।,বিভিন্ন বহুজাতিক প্রতিষ্ঠান যেমন হংকংভিত্তিক এমিগো বাংলাদেশ লিমিটেড, জাপানভিত্তিক ওমরন হেলথকেয়ার, রহতো মেনথলেটাম (বাংলাদেশ) লিমিটেড, চায়নাভিত্তিক প্রতিষ্ঠান হিকারি, বাংলাদেশি বহুজাতিক প্রতিষ্ঠান রবি, ইস্টকোস্ট গ্রুপসহ অসংখ্য প্রতিষ্ঠান, হোটেলসহ বিভিন্ন কমার্শিয়াল ও রেসিডেনসিয়াল স্পেস ডিজাইনের অভিজ্ঞতা রয়েছে মেইলর ডেকোর লিমিটেডের (Meilleur Decor Limited)। অভিজাত গ্রাহকদের চাহিদা অনুযায়ী সেবা দিতে এই প্রতিষ্ঠান সদা প্রস্তুত।,তাহলে নিজের ঘর আর অফিসকে সাজাতে আর দেরি কেন? যখন হাতের কাছেই আছে দক্ষ সব ডিজাইনার আর ইন্টেরিয়র ডিজাইন কোম্পানি। নিজের ঘর আর কর্মক্ষেত্রকে এমনভাবে সবার সামনে তুলে ধরা উচিত, যেন কিছু কথা না বলেই বলা হয়ে যায়। সেই সঙ্গে মানুষের মনে যেন স্বাভাবিকভাবেই উঁকি দেয়, ‘বাহ, কি রুচিশীল-অভিজাত!’ ইমেইল:info@meilleurdecorltd.com, ফোন: +৮৮০১৭৮১ ৭৭ ৫৫ ৪৪ , +৮৮০১৯৯৩ ৩৪ ৪২ ২৪"
স্বপ্নপূরণে ডিবিএইচের গৃহঋণ,"নিজের একটি বাড়ির স্বপ্ন বেশির ভাগ মানুষই দেখেন। কিন্তু এই স্বপ্ন পূরণে সাধ আর সাধ্যকে একই সুতায় গাঁথা অনেক সময়ই কঠিন হয়ে পড়ে। এই কঠিনেরে সহজ করে দিতে সাহায্য করে বিভিন্ন ব্যাংক ও আর্থিক প্রতিষ্ঠান। সহজ শর্ত ও কিস্তিতে ফ্ল্যাট, বাড়ি কিংবা জমি কেনার ঋণ দেয় প্রতিষ্ঠানগুলো। তেমনই একটি প্রতিষ্ঠান ডেল্টা ব্র্যাক হাউজিং (ডিবিএইচ) ফাইন্যান্স করপোরেশন লিমিটেড। রাজধানীর গুলশানের ২ নম্বরে অবস্থিত প্রতিষ্ঠানটি প্রধান কার্যালয়ে গৃহঋণ (হোম লোন) নিয়ে ব্যস্ত সময় পার করছেন ডিবিএইচ কর্মী ও কর্মকর্তারা।ডিবিএইচের ইভিপি ও হেড অব অপারেশনস নাসিমুল বাতেন জানান, ১৯৯৭ সালে প্রতিষ্ঠানটির যাত্রা শুরু। প্রতিষ্ঠানটি প্রথম থেকেই শুধু হাউজিং লোন নিয়ে কাজ করছে। সরকারের হাউস বিল্ডিং ফাইন্যান্স করপোরেশন ছাড়া ডিবিএইচ একমাত্র প্রতিষ্ঠান, যেটি গৃহঋণ নিয়ে কাজ করছে।,স্বপ্নপূরণের সঙ্গীডিবিএইচের মূল কাজ হলো ক্রেতার যতটুকু সামর্থ্য আছে, তার সঙ্গে কিছু টাকা যোগ করে ফ্ল্যাট কিনতে বা বাড়ি বানাতে সাহায্য করা। একটি ফ্ল্যাটের দাম ৫০ লাখ টাকা। তাঁর কাছে আছে ১০ লাখ টাকা। বাকি টাকাটা তাঁকে ঋণ হিসেবে দিয়ে সাহায্য করা হয়। বর্তমানে প্রতিষ্ঠানটির হোম লোনের পরিমাণ হলো ৪ হাজার ৩৫০ কোটি টাকা। গৃহঋণ নিয়ে কাজ করা প্রতিষ্ঠানগুলোর মধ্যে এটি সর্বোচ্চ বলে জানালেন নাসিমুল বাতেন।,গৃহঋণ নিতে কী লাগে?বাড়ি করার জন্য গ্রাহকের একটি জমি থাকতে হবে কিংবা একটি ফ্ল্যাট কিনতে হবে। এ দুই ধরনের গ্রাহককে ডিবিএইচ ঋণ দিয়ে থাকে। মূলত দুটি জিনিস দেখা হয়। ঋণগ্রহীতার ঋণ শোধ করার মতো সামর্থ্য আছে কি না। সে জন্য দেখা হয় তাঁর মাসিক আয় কেমন। চাকরিজীবী হলে তিনি কোথায় চাকরি করছেন। চাকরির কাগজপত্র, বেতনের কাগজ, যে ব্যাংকে বেতন জমা হয়, তার কাগজ এবং গ্রাহকের ছবি জমা দিতে হয়। গ্রাহক যদি ব্যবসায়ী হন, তবে ব্যবসার কাগজপত্র, ট্রেড লাইসেন্স, ট্যাক্সের কাগজ, তিন বছরের সব কাগজপত্র, যে ব্যাংকগুলোতে লেনদেন হয়, তার কাগজপত্র দেখা হয়।এসবের বাইরে লাগবে জমি বা ফ্ল্যাটের দলিলপত্র। যে ফ্ল্যাট বা জমিতে বাড়ি বানানো হবে, তার কাগজপত্র লাগবে। রাজধানী উন্নয়ন কর্তৃপক্ষ (রাজউক) অনুমোদিত স্থাপত্য নকশা, কাগজ, জমির মালিকের সঙ্গে আবাসন নির্মাতার (ডেভেলপার) চুক্তির কাগজপত্র এবং যে ফ্ল্যাট কেনা হবে, সেটির কাগজপত্র।কাগজপত্রে কোনো গরমিল বা প্রয়োজনীয় শর্ত পূরণ না হলে ঋণ পাওয় যায় না। ডিবিএইচ সবকিছু সরেজমিনে গিয়ে পরীক্ষা করে।,কী জমা দিতে হয়?যদি কোনো ক্রেতা ডেভেলপারের কাছ থেকে ফ্ল্যাট কেনেন, তবে ডেভেলপার ও ঋণদাতা প্রতিষ্ঠানের মধ্যে ত্রিপক্ষীয় চুক্তি হয়। ডেভেলপার, ডিবিএইচ এবং যিনি ফ্ল্যাট কিনছেন, তাঁর চুক্তির মধ্যে বিস্তারিত লেখা থাকে। ওই চুক্তির দলিল ডিবিএইচের কাছে হস্তান্তর করতে হয়।ঋণগ্রহীতার যদি নিজের জমি থাকে এবং তার বিপরীতে ঋণ নিতে চাইলে, তখন দুই পক্ষের মধ্যে চুক্তি হয়। জমির মালিকের কাগজপত্র ডিবিএইচের কাছে জমা রাখতে হবে। ২০০৬ সাল পর্যন্ত শুধু জমা রেখেই ঋণ নেওয়া যেত। এখন রেজিস্ট্রি মর্টগেজ করে কাগজপত্র জমা দিতে হবে। যখন ঋণ শোধ হয়ে যাবে, তখন সব কাগজপত্র ফেরত পাওয়া যাবে।,কত দিনের মধ্যেআবেদন করার পর এক সপ্তাহের মধ্যে অনুমোদন (অ্যাপ্রুভাল) পেয়ে যেতে পারেন ঋণগ্রহীতা। তবে তাঁর হাতে টাকা দেওয়াটা অনেক কিছুর ওপর নির্ভর করে। কতটুকু কাজ হয়েছে, কবে টাকা লাগবে, কী পরিমাণ টাকা লাগবে—এসবের ওপর নির্ভর করে টাকা পাওয়া। বাড়ি বা ফ্ল্যাট নির্মাণে টাকা লাগে ধাপে ধাপে। ক্রেতার প্রয়োজন অনুযায়ী ধাপে ধাপে টাকা দেয় ডিবিএইচ। তাদের কারিগরি দল সরেজমিনে দেখে টাকা দেওয়ার জন্য কর্তৃপক্ষকে পরামর্শ দেয়।নাসিমুল বাতেন বলেন, ‘আমাদের টাকা দেওয়ার পরিমাণের কোনো সীমা বা লিমিট নেই। ঋণ আবেদনকারীর চাহিদার সবটুকু আমরা দিয়ে থাকি। তবে আবেদনকারী কত টাকা দিয়ে ফ্ল্যাটটি কিনছেন এবং তাঁর কত টাকা ঋণ লাগবে, তার ওপর নির্ভর করে আমরা টাকার পরিমাণ নির্ধারণ করি।’ফ্ল্যাটের মোট দামের সর্বোচ্চ ৭০ শতাংশ ঋণ দেয় ডিবিএইচ। যাঁদের পরিশোধ করার সামর্থ্য আছে, তাঁদের সবাইকেই গৃহঋণ দেওয়া হয়ে থাকে। তবে বাংলাদেশ ব্যাংকের নীতিমালা অবশ্যই মানতে হবে। ৬ মাস থেকে ২৫ বছর পর্যন্ত মেয়াদে ঋণ দেওয়া হয়। সময়ের সঙ্গে সঙ্গে গৃহঋণের ইন্টারেস্টের হার নির্ভর করে। বর্তমানে ১০ শতাংশ ইন্টারেস্টে গৃহঋণ দিচ্ছে ডিবিএইচ। ঢাকা, চট্টগ্রাম, সিলেট, কুমিল্লা ও গাজীপুর এলাকার বাসিন্দারা এ ঋণ পাবেন।"
টেবিলে রানার,"রানার যে কেবল খাবার টেবিলের শোভা বাড়ায় তা–ই নয়, পরিষ্কার–পরিচ্ছন্নতার অংশ হিসেবেও এর ব্যবহার কম নয়। খাবার টেবিলে রানার বিছালে একমুহূর্তেই যেন বদলে যায় টেবিলের চেহারা। শুধু তা–ই না, এটুকু পরিবর্তনে বদলে যায় পুরো ঘরের পরিবেশ। যার ছাপ পড়ে মনেও। ফলে খাবার খেতে বসেও মন থাকে ফুরফুরে। খাওয়াদাওয়াটাও হয় বেশ আনন্দ নিয়ে।,অ্যাসথেটিকস ইন্টেরিয়রের স্বত্বাধিকারী সাবিহা কুমু বলেন, রানার খাবার টেবিলের জন্য ব্যবহার করা হলেও এটি কম উচ্চতার (লো হাইট) কেবিনেট, সেন্টার টেবিল বা কোনো ট্রাঙ্ক, পুরোনো কাঠের বাক্স বিভিন্ন কিছুর ওপরই বিছানো যেতে পারে। এতে করে ঘরের ভেতর সৌন্দর্যে এক ভিন্নমাত্রার যোগ হবে।,টেবিল বুঝে রানার,যেহেতু খাবার টেবিলেই বেশি ব্যবহার হয়ে থাকে, সে ক্ষেত্রে রানার নির্বাচন করার জন্য টেবিলের আকার ও আকৃতি বড় বিষয়। কারও বাড়িতে খাবার টেবিলটা হয়তো গোল, কারও ডিম্বাকৃতি, আবার কারও টেবিল চারকোনা। যদি চৌকো ও লম্বাটে টেবিল হয়, তবে সাড়ে তিন ফুট থেকে চার ফুট দৈর্ঘের রানার বেছে নিতে হবে। যদি চৌকোনা হয়, সে ক্ষেত্রে টেবিলের দৈর্ঘ্যের থেকে একটু বেশি দৈর্ঘ্যের রানার নিতে হবে, যাতে টেবিলের দুই পাশে ঝুলে থাকে। গোল আকৃতির টেবিল হলে অপেক্ষাকৃত ছোট রানার নিতে হবে, যাতে রানার বিছানোর পরে টেবিলটার দুই প্রান্তের কিছু অংশ ফাঁকা থাকে। তাহলে দেখতে সুন্দর লাগবে।,অন্য আসবাবে রানার,সেন্টার টেবিল বা লো হাইট কেবিনেট বা বাক্সের ক্ষেত্রেও ঠিক একই নিয়মে রানার ব্যবহার করা যাবে। বসার ঘরের চৌকো মতো সেন্টার টেবিলের মাঝখানে ছোট একটি রানার ব্যবহার করলেও নতুনত্ব আসবে। ওই রানারের ওপর একটি ছোট কাচের বাটিতে কিছু ফুলের পাপড়ি রেখে দিলে পুরো ঘরের ভেতর একধরনের স্নিগ্ধতা ভর করবে।,নানা রকমের রানার,রানার কাতান, জামদানি, গামছা, সুতি কাপড়ের, পাট, উল, পাহাড়ি মোটা কাপড়ের হতে পারে। আবার মাদুর, শীতলপাটি, বাঁশের চিক ইত্যাদি উপকরণে তৈরি রানারও দেখা যায়। এসব উপকরণের রানার ব্যবহারের ক্ষেত্রে নকশা হতে পারে জ্যামিতিক, বিমূর্ত বা ফুলেল মোটিফের। এ ছাড়া নকশিকাঁথার কাজের হতে পারে, আবার ছোট ছোট টুকরা কাপড় জোড়া দিয়েও একটি ভিন্ন রকমের রানার তৈরি করা যেতে পারে। তবে খেয়াল রাখতে হবে, বাড়িটি আধুনিক, ভিক্টোরিয়ান, নাকি ঐতিহ্যাবাহী আবহে সাজানো হয়েছে।,যদি আধুনিক কিংবা ভিক্টোরিয়ান ধারায় বাড়ি সাজানো হয়, তবে সিল্ক, জামদানি, কাতান ইত্যাদি কাপড়ের ফুলেল নকশার রানার বেছে নিলে ঘরের অন্যান্য সরঞ্জামের সঙ্গে ঠিকঠাক মানিয়ে যাবে।,আর ঐতিহ্যবাহী ঢঙে ঘর সাজানো হলে, খাবার টেবিলে রানার হিসেবে থাকতে পারে শীতলপাটি, কাতান বা গামছা কাপড়ের পাড় লাগানো মাদুর, কুশি কাটার কাজ করা কাপড়, বাঁশের চিক, কাপড়ের ওপর নকশিকাঁথা ইত্যাদি। সময় ও উপলক্ষ বুঝে রানার নির্বাচন করা প্রয়োজন বলে মনে করেন এই অন্দরসজ্জাবিদ।,এসব রানার ব্যবহার ও যত্নের দিকেও নজর রাখতে হবে। জামদানি, কাতান ইত্যাদি উপকরণের রানার ব্যবহারে একটু সতর্ক থাকতে হবে, যাতে তেল–ঝোল না পড়ে। কেননা এগুলো বারবার ধোয়া লাগলে সৌন্দর্যহানি ঘটে। অন্যান্য উপকরণের রানারে তেল–ঝোল লাগলে শুকনো কাপড় বা একটু ভেজা কাপড় দিয়ে মুছে নিতে হবে বা কম ক্ষারযুক্ত সাবান জলে ধুয়ে নিতে হবে। আর প্রতিদিন ব্যবহারের বেলায় দিনে একবার অন্তত ঝেড়ে মুছে নিতে হবে। তাহলে দীর্ঘদিন ব্যবহার করা যাবে।,নিজেই বানিয়ে নিন,ঢাকার কর্মজীবী নিবেদিতা অফিস সামলে বাড়িও সাজান। নিজ হাতে একরঙা পুরোনো শাড়ি কেটে বানিয়ে নিয়েছেন টেবিল রানার। রানারের চারপাশে বসিয়েছেন অন্য একটি তাঁতের শাড়ির পাড় এবং রানারের দুই পাশের ঝোলানো অংশে রুদ্রাক্ষের মালা পুঁতির সঙ্গে গেঁথে বিভিন্ন রং করে ঝুলিয়ে দিয়েছেন। তিনি বলেন, ‘পছন্দের রঙের লম্বা কাপড়ের দুই পাশে চারকোনা বা ওভাল বা ত্রিকোণাকৃতির মতো কেটে নিয়ে মাথায় কড়ি, পুঁতি বা পমপমের ঝালর ঝুলিয়ে দিতে পারেন। তবে কাপড়টি মোটা করতে নতুন কাপড়ের ভাঁজে পুরোনো কাপড় দিয়ে সেলাই করে নিলে রানারটি মোটা হবে এবং টেবিলে এঁটে থাকবে।’ লাল, নীল বা হলুদ যেকোনো নতুন একরঙা কাপড়ের মাঝবরাবর বিপরীত রঙের সুতোয় রানারের মাঝবরারব লাইন করে দিতে পারেন কয়েটি কাঁথা ফোড়, সুতোর ফোড়ে তুলতে পারেন ফুল, পাখি, মাছ যা মন চায়, আবার রং–তুলিতেও আঁকতে পারেন নানান নকশা।,খাবারঘরের এমন পরিবর্তন আনতে কিছুদিন পরপরই বদলে দিতে পারেন আপনার ঘর তথা পুরো বাড়ির আবহ। এ কারণে সংগ্রহে রাখতে পারেন পছন্দসই কয়েক সেট রানার। ইট–কাঠ–পাথরের বিরামহীন ব্যস্ততার ফাঁকে খাবারঘরের এই পরিবর্তিত আনন্দটুকু কম কী।"
গরমে ঠান্ডা বাড়ি,"আহা, বাড়িতেই যদি কাটিয়ে দিতে পারতাম গরমের সময়টুকু! চলতি পথে রোদের দাপটে নিশ্চয়ই এ কথা মনে হয়। কিন্তু ঘরের ভেতরেও কি মিলছে দুদণ্ড শান্তি? ইট-কাঠ-ইস্পাতের এই নগরে এখন রোদের কারণে বাড়ি হয়ে থাকে গরম। প্রয়োজন ছাড়া ঘরের বাইরে না বেরোনোর স্বাস্থ্য টিপস তখন করুণ কৌতুকই মনে হয়। তাহলে নিজের ঘরে কীভাবে মিলবে আরাম। জানতে চেয়েছিলাম স্থপতি নাহাস আহমেদ খলিলের কাছে। ,তিনি বললেন, ‘গরমে ঘরের বাইরের চেয়ে ভেতরটা খুব বেশি শীতল করা যাবে না। তবে বাইরের চেয়ে উত্তাপ যাতে বেশি না হয়, সে ব্যবস্থা করার বেশ কিছু উপায় আছে। ঘর শীতল রাখার বিষয়টি বাড়ি তৈরির পরিকল্পনার সময়ই আমাদের বিবেচনা করতে হবে। খেয়াল করতে হবে ঘরে পর্যাপ্ত বাতাস চলাচলের ব্যবস্থা থাকছে কি না। যদি ঘরটা খোলা থাকে সূর্যের আলো ঘরে প্রবেশ করাটা সে রকম ক্ষতিকর নয়। তবে সূর্যের আলো ঘরের বেষ্টনীর যে তলগুলোতে পড়ছে, সেগুলো ছায়ায় রাখতে পারলে ঘর অনেকটা কম উত্তপ্ত হবে। বাড়ি বা ফ্ল্যাট দক্ষিণ-পূর্ব দিকমুখী করে তৈরি করা সব থেকে ভালো। বেশি ব্যবহৃত ঘরগুলো দক্ষিণমুখী হলেই ভালো। তবে দক্ষিণ দিকের বাতাস যেন ঘরে প্রবেশ করতে পারে।’বাড়ি বানাতে দিক বিবেচনার কারণ হলো সূর্য গরমকালে দক্ষিণ দিকে খাড়াখাড়িভাবে থাকে, তাই দেয়ালে ছায়া ফেলে সহজে। পূর্ব দিকেও সূর্য একটু হেলে থাকে গরমের সকালবেলায়। শুধু বাড়ি নির্মাণে নজর দিলেই হবে না। গরমে স্বস্তির সন্ধান পেতে অন্দরের আসবাব ও গায়ে পোশাক জড়ানোর ক্ষেত্রেও হতে হবে সতর্ক। পশ্চিমের বদ্ধ পোশাক বাদ দিয়ে ঐতিহ্যবাহী ঢিলে সুতির পোশাক অনেক বেশি স্বস্তিদায়ক।নাহাস আহমেদ বলেন, ‘ঐতিহ্যগত প্রতিটি জিনিস উদ্ভবের পেছনেই কারণ থাকে, যা আমাদের সংস্কৃতি ও আবহাওয়ার সঙ্গে মানানসই। স্যুট-টাই পরা হয় শরীরের গরম আটকানোর জন্য, তাই এটা শীতপ্রধান পশ্চিমা দেশের পোশাক। ঘরের সোফা, বালিশ, তোশক শুধু আরামদায়ক হলেই হবে না, তা কতটা তাপ উৎপন্ন করবে, সে বিষয়টাও মাথায় রাখতে হবে।’বহুতল ভবনে যে বাসিন্দারা একেবারে ওপরের তলায় (টপ ফ্লোর) থাকেন, তাঁরা অন্যদের তুলনায় বেশি গরমে থাকেন। সে ক্ষেত্রে শীতলীকরণের বিশেষ ব্যবস্থা নেওয়া যেতে পারে। সম্ভব হলে আরেকটি জলছাদ তৈরি কিংবা ফাঁপা ইটের (হলো ব্রিক) মাধ্যমেও গরমের প্রকোপ কামানো যেতে পারে। এ ছাড়া ছাদে বাগান করলেও তাপ সরাসরি ঘরে আসবে না। শুধু ছাদের বাসিন্দাদের ক্ষেত্রেই নয়, ঘর শীতল রাখতে বারান্দায় গাছ রাখতে পারেন সবাই। রোদের তাপ গাছ শোষণ করে, ঘর ঠান্ডা থাকবে।নাহাস আহমেদের কিছু পরামর্শ—* ঘরের দেয়ালের ছাদকে ছায়ায় রাখার চেষ্টা করতে হবে। সম্ভব হলে বারান্দা, সানশেড, কার্নিশ ব্যবহার করুন।* বাতাস চলাচলের জন্য দক্ষিণ, পূর্ব-দক্ষিণ দিকে যতটা পারা যায় খোলা জায়গা রাখতে হবে।* বেশি ব্যবহৃত কক্ষগুলো দক্ষিণ, দক্ষিণ-পূর্ব দিকে রাখা ভালো।* উত্তর দিকে সূর্য আসে না, তাই বাড়তি উত্তাপও হয় না। তবে গরমকালে বাতাসও আসে না, তাই ভেতরের আর্দ্রতা বেড়ে যাওয়ার উপক্রম হবে। পশ্চিমে সূর্যের আলো অনেকটা হেলানভাবে দেয়ালে পড়ায় দেয়ালে ছায়া পাওয়া যায় না। পশ্চিমের দেয়াল তাতে গরম হয়।* কার্পেটসহ তাপ ধরে রাখে এমন আবরণ ব্যবহার না করা ভালো।* সোফা ব্যবহারের ক্ষেত্রে কতটা তাপ উৎপন্ন করে ও ধরে রাখে সে বিষয় মাথায় রাখতে হবে।* বৈদ্যুতিক যন্ত্র ব্যবহারে ঘর গরম হয় কি না, সে বিষয়ে নজর দিতে হবে।"
"নীড় ছোট, তো...?","শহরে বাসাবাড়ি মানেই এখন সাড়ে নয় শ বা এগার শ বর্গফুটের অ্যাপার্টমেন্ট৷ এসব ফ্ল্যাটবাড়ির ছোট ছোট ঘরে মাথা গুঁজে থাকাটাই দায়, সেখানে নান্দনিক অন্দরসাজের বিষয়টি অনেকের কাছে বিলাসিতা বলে মনে হয়৷ তবে এখন অন্দরসাজ মানেই দামি আসবাব কিংবা অযাচিত অনুষঙ্গের ব্যবহার নয়, বরং ঘরের পরিসরটার যথাযথ ব্যবহার করে দেশীয় উপকরণে অন্দরে আনা যায় নান্দনিকতা।অন্দরসজ্জা প্রতিষ্ঠান লুক লাইকের ইন্টেরিয়র ডিজাইনার রাহেলা খাতুন জানালেন, ছোট বাসাবাড়ির অন্দরসাজে এখন জায়গার ব্যবস্থাপনা বেশ গুরুত্ব পাচ্ছে৷ এভাবে ঘরের প্রতিটি জায়গাকে কাজে লাগিয়ে ব্যবহার উপযোগী করে তোলা হয়৷ ছোট ফ্ল্যাটের অন্দরসাজের বেলায় কী কী বিষয় মাথায় রাখতে হবে, সে পরামর্শ দিয়েছেন এই অন্দরসজ্জাবিদ৷,হালকা নকশার আসবাবছোট বাসাবাড়িতে আসবাব সাধারণত হালকা নকশার এবং নিচু (লো-হাইট) হলে ভালো৷ কারণ জমকালো নকশার আসবাব ঘরকে জবরজং করে তোলে৷ ঘর সাজাতে রড আয়রনের আসবাব ব্যবহার করতে পারেন৷ আসবাব যদি কাঠের হয় তাহলে নকশাটা ফ্ল্যাট বা হালকা হলো ভালো দেখাবে৷ এই ধরনের নকশার আসবাব ঘরকে খোলামেলা রাখতে সাহায্য করে৷,আয়নায় সাজুক ঘরছোট পরিসরের ঘরকে বড় দেখাতে অন্দরসজ্জায় আয়নার ব্যবহার বেশ জনপ্রিয়৷ আয়নায় প্রতিচ্ছবি ঘরের আয়তনকে বড় দেখাতে সাহায্য করে৷ আয়নার নকশা আর আয়তনটা নির্ভর করবে কোন ঘরের দেয়ালে তা লাগাচ্ছেন তার ওপর৷ যেমন প্রবেশপথের দেয়ালে ঝুলিয়ে দিতে পারেন আয়তাকার নকশার আয়না৷ ঘরের যেকোনো একটা সুবিধাজনক দেয়ালকে ডেকোরেটিভ করে তুলতে একটা বর্গাকৃতি আয়না ঝুলিয়ে দিন। এর নিচে একটি তাকে মাটির তৈজসপত্র আর গাছ রাখতে পারেন। এ ক্ষেত্রে গাছ রাখতে বাঁশের তৈরি পাত্র ব্যবহার করতে পারেন। এদিকে বসার ঘরের দেয়ালে দেশীয় মোটিফের আয়নাটা ভালো লাগবে বলে জানালেন এই অন্দরসজ্জাবিদ৷দেয়াল তাকছোট বাসাবাড়িতে খুব বেশি আসবাবের ব্যবহার না করে দেয়ালজুড়ে বসিয়ে দিতে পারেন নানা ধরনের হ্যাঙ্গিং র্যা ক৷ বৈঠকখানা বা শোবার ঘরে এসব র্যা কের মধ্যে সাজিয়ে রাখতে পারেন শোপিস৷ রান্নাঘরে টুকিটাকি জিনিস রাখতে কর্নারে বানিয়ে নিতে পারেন এমন তাক৷সবুজের স্নিগ্ধতায়অন্দরসজ্জায় গাছ এখন বহুল ব্যবহৃত৷ তবে বারান্দা, সিঁড়ি বা ঘরের দেয়াল তো গাছ দিয়ে সাজানো হয়৷ চাইলে ঘরের ভেতরেও তৈরি করতে পারেন গাছের বাগান৷ এ জন্য লাগবে মাটির পটারি, কলস, টব আর নকশা করা প্ল্যান্টস পট। এবার পটারির ওপর মাটির টবগুলো বসিয়ে তার মধ্যে গাছগুলো রেখে দিন। বাগানের একপাশে কিছু পটারির ওপর টব রেখে তার ওপর কলসিগুলো কাত করে দিন। এর মাঝে বসিয়ে দিতে পারেন কৃত্রিম ফোয়ারা। এবার গাছগুলো পাথর দিয়ে ঘিরে রেখে মাটির তৈরি হাতি, ঘোড়া আর হাঁস বসিয়ে দিন।,মেঝেতেই আয়োজনবিভিন্ন উৎসবের আমন্ত্রণে মেঝেতেই চলতে পারে অতিথি আপ্যায়নের আয়োজন৷ এ জন্য ঘরের মেঝেতে বড় দুটি কুশন বিছিয়ে নিন৷ এক পাশে রেখে দিন কিছু গাছ৷ আরেক পাশে ছোট টেবিল সাজাতে রাখতে পারেন নানা ধরনের শোপিস৷ এমন আয়োজনকে আলোকিত করতে ব্যবহার করুন মোম৷সাজুক দেয়ালহোক না ঘরগুলো ছোট, তাই বলে কিন্তু ঘরের দেয়ালগুলোকে ফাঁকা রাখলে চলবে না৷ নানা শৈল্পিক জিনিসের ব্যবহারে ঘরের দেয়ালগুলোকে প্রাণবন্ত করে তুলতে পারেন৷ বসার ঘরের দেয়াল সাজাতে দেয়ালঘড়ির পাশাপাশি ঝুলিয়ে দিতে পারেন কুলা আর মাটির সরা। প্রবেশপথের দেয়ালে রাখতে পারেন মাথাল। এ ছাড়া নকশিকাঁথার ওয়াল ম্যাট, বিভিন্ন ধরনের পেইন্টিং ঘরের দেয়ালে এনে দেয় নতুন ভাষা৷,শৌখিন অনুষঙ্গেছোট ফ্ল্যাটের অন্দরসাজে নান্দনিক আবহ আনতে ব্যবহার করতে পারেন শৈল্পিক কিছু অনুষঙ্গ৷ যেমন খাবার টেবিলে বসিয়ে দিতে পারেন রানার, ডাইনিংয়ের বেসিনের ওপর থাকতে পারে গাছ আর মোম৷ বসার ঘরের টেবিলে কাচের ছোট জারে কিছু শুকনো রঙিন পাতা রেখে তার ওপর তাজা ফুল ছড়িয়ে দিন৷ বাথরুমের বেসিনের সাইডে তাক বসিয়ে তাতে প্রয়োজনীয় প্রসাধনীর পাশাপাশি রেখে দিন তাজা ফুল৷আর এভাবেই ছোট ছোট জিনিসের ব্যবহারে ছোট ফ্ল্যাটের ঘরগুলোকে পরিপাটী করে সাজিয়ে তুলুন৷ নীড় ছোট হলেও ক্ষতি নেই।"
ঝকঝকে স্নানঘর,"বাড়ির কোন জায়গাটা একটু অপরিচ্ছন্ন হলে আমরা বিব্রত বোধ করি বলুন তো? হ্যাঁ, ঠিক ধরেছেন। বলা হচ্ছে বাথরুমের কথা। ঘরের বাদবাকি ঘরগুলো যতই সাজিয়ে রাখা হোক না কেন, স্নানঘরের জন্য চাই একটু বেশি পরিচ্ছন্নতা। কেননা, এর সঙ্গে জড়িয়ে আছে আপনার এবং আপনার পরিবারের সুস্বাস্থ্য।,চাই পরিষ্কার-পরিচ্ছন্নতাপরিষ্কার-পরিচ্ছন্নতা সবার আগে। আর বাথরুমের ক্ষেত্রে তো এই বিষয়টি আরও জরুরি। কথা হয় গার্হস্থ্য অর্থনীতি কলেজের রিসোর্স ম্যানেজমেন্ট ও এন্টারপ্রেনারশিপ বিভাগের সহকারী অধ্যাপক নাসিমা নাসরিনের সঙ্গে। তিনি বলেন, ‘সপ্তাহে অন্তত এক থেকে দুইবার বাথরুম ধোয়া উচিত।’এ বিষয়টির ওপর জোর দিয়ে নাসিমা নাসরিন বলেন, ‘বাড়ির নকশা করার সময় খেয়াল রাখুন আপনার বাথরুমের অবস্থান নিয়ে। ঘরের অন্য রুমগুলো যত বড় আকৃতিরই হোক না কেন, বাথরুমের জন্যও রাখতে হবে পর্যাপ্ত জায়গা। যাতে সহজেই আলো-বাতাস চলাচল করতে পারে।’বাথরুমের মেঝে পরিষ্কারের সময় টাইলস ক্লিনার বা টয়লেট ক্লিনার ৩০ মিনিটের জন্য ছিটিয়ে রেখে ধুয়ে ফেলুন। অনেক সময় দেখা যায়, টাইলস কিংবা মোজাইকে কালচে দাগ বসে যায়। এটি দূর করার জন্য স্পঞ্জে বেকিং সোডা ও পানি মিশিয়ে মেঝে পরিষ্কার করে নিন।মেঝের পাশাপাশি ঝরনা বা শাওয়ার পরিষ্কার রাখুন। এগুলো ইস্পাতের হওয়ায় এতে সহজেই ব্যাকটেরিয়া জমে। চাইলে পলিথিনের ব্যাগে একটু ভিনেগার নিয়ে শাওয়ারের মুখ ডুবিয়ে রাখতে পারেন।একই সঙ্গে কমোড, বেসিন, বাথটাব ইত্যাদি ক্লিনার দিয়ে পরিষ্কার করে নিন।"
দেয়ালও কথা বলে,"দেয়াল ছাড়া কি আর ঘর হয়? না চাইলেও এই চার দেয়ালের মধ্যেই বসবাস। অন্দরসজ্জায় দেয়ালের ভূমিকাও কিন্তু কম নয়। শুধু দেয়ালের রংটাই যদি বেঠিক হয়ে যায়, ঘরের নকশা খুব একটা কাজে আসবে না। দেয়ালসজ্জার চলতি ধারাটাও এখন বেশ জমজমাট। ঘরের দেয়ালের সাজটা কেমন হতে পারে, সে বিষয়ের টুকিটাকি জানাতেই এই প্রতিবেদন।ঢাকার গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরশিপ বিভাগের প্রভাষক তাসমিয়া জান্নাত বলেন, ব্যক্তিসত্তার সৃষ্টিশীলতা এবং সুরুচির প্রকাশ ঘটে অন্দরসজ্জায়। অন্দরসজ্জার তিনটি গুরুত্বপূর্ণ দিকের মধ্যে একটি দেয়ালসজ্জা। দেয়ালের রং, আলোক বিন্যাস এবং রুচিশীল উপায়ে দেয়াল সাজানো—গৃহসজ্জার জন্য এই তিনটি বিষয়ই খেয়াল রাখা প্রয়োজন।দেয়ালে টাঙানো ছবিতাসমিয়া জান্নাত বলেন, রুচিশীলতার এক অসাধারণ প্রকাশমাধ্যম ঘরের দেয়ালে ছবির বিন্যাস। তাই ছবি বিন্যাসের ক্ষেত্রে কিছু বিষয় খেয়াল রাখা প্রয়োজন। পারিবারিক ছবি, হাতে আঁকা ছবি বা কারুকার্যময় ওয়ালম্যাট, এর যেকোনোটি থাকতে পারে আপনার বাড়িতে। তবে বসার ঘরে পারিবারিক ছবি মানানসই নয়, বরং তা আপনার শোবার ঘরেই অধিক মানানসই। তবে পরিবারের সঙ্গে আয়েশি সময় কাটানোর মতো আলাদা ঘর বা ফ্যামিলি লিভিং রুম থাকলে সেখানেও পারিবারিক ছবি রাখা যায়। অতিথিদের বসার ঘরে দেশীয় কৃষ্টি-ঐতিহ্যের পরিচয় বহন করে—এমন ছবি বা এ ধরনের অন্য কোনো উপাদান (যেমন সিরামিক বা টেরাকোটা) সাজিয়ে রাখা যায়। প্রাকৃতিক দৃশ্যও মানাবে বসার ঘরে। চাইলে রাখতে পারেন পছন্দের কোনো ব্যক্তির ছবিও। শিশুর পছন্দের কার্টুন চরিত্রের ছবি থাকতে পারে ওর ঘরে। আর খাবার ঘরে রাখতে পারেন মজার কোনো খাবারের ছবি।এমন উচ্চতায় ছবি রাখা উচিত, যেন কষ্ট করে ঘাড় উঁচিয়ে তা দেখতে না হয়। আমাদের দেশের মানুষের গড় উচ্চতা বিবেচনা করে ৫ ফুটের বেশি উচ্চতায় ছবি না রাখাই ভালো। ৫ ফুট উচ্চতায় ছবি রাখলে তা মোটামুটিভাবে চোখের সঙ্গে একই সমতলে থাকবে। একই দেয়ালে একাধিক ছবি রাখতে চাইলে পর্যায়ক্রমিকভাবে এর চেয়ে নিচে রাখতে পারেন। গৃহসজ্জায় রং, বিন্দু, রেখা, অনুপাত, ছন্দ প্রভৃতির সমন্বয় অপরিহার্য। তাই ছবির বিষয়বস্তু, ছবির আকার এবং ফ্রেমের ধরন অনুযায়ী ছবিগুলো সাজাতে হবে, যেন সৌন্দর্যের ছন্দপতন না ঘটে।টুকিটাকি পরামর্শদেয়ালসজ্জার টুকিটাকি বিষয়ে আরও পরামর্শ দিয়েছেন তাসমিয়া জান্নাতঘরের চারটি দেয়ালের মধ্যে একটি দেয়াল কিছুটা অন্য রকম হতে পারে। এটির রং অন্য তিনটির চেয়ে আলাদা হতে পারে। আবার রঙের ভিন্নতা না চাইলে অন্যভাবেও একটি দেয়ালকে প্রাধান্য দিয়েও ঘর সাজাতে পারেন। নির্দিষ্ট কোনো নকশাতেও সাজাতে পারেন একটি দেয়াল। লাগাতে পারেন ওয়াল পেপার। আঁকতেও পারেন চাইলে। তবে প্রিন্টের বা নকশা করা দেয়াল পছন্দ করলে খেয়াল রাখুন, তা যেন অফিস-আদালতের মতো একপেশে কোনো নকশা না হয়; বরং নিজের ঘরের জন্য অনন্য একটি নকশা রাখুন।, একটি দেয়ালকে আলাদা প্রাধান্য দিতে চাইলে সেটিতে আলাদা আলোর ব্যবস্থা করতে পারেন। বসার ঘরে আভিজাত্যের ছোঁয়া আনতে দেয়ালে সোনালি, হালকা বেগুনি কিংবা বাদামি রং ব্যবহার করতে পারেন। একটি রঙের ভিন্ন ভিন্ন শেড কাজে লাগিয়ে দেয়াল সাজাতে পারেন। আবার একটি রঙের ব্যবহারের মাঝে অন্য কোনো রঙের ব্যবহার (কনট্রাস্ট) করা যায়। তবে একই সঙ্গে এ দুটো পদ্ধতির ব্যবহার দৃষ্টিকটু হতে পারে। মনোক্রোমেটিক পদ্ধতিতে কোনো একটি রঙের হালকা থেকে গাঢ় কিংবা গাঢ় থেকে হালকা শেড পর্যায়ক্রমে ব্যবহার করা হয়ে থাকে। দেয়ালে কৃত্রিম ফুলও সাজাতে পারেন। ইনডোর প্ল্যান্টও সাজাতে পারেন দেয়ালের কোনো একটি অংশে। একটি ঘরের চারটি দেয়ালই সাজানো ঠিক নয়। চারটি দেয়াল সাজানো হলে ঘরটি দেখতে ভালো না-ও লাগতে পারে।"
লোকজ নকশায় ঘর-অন্দর,"ঠক ঠক ঠক। রঙিন বৈশাখ কড়া নাড়ছে দরজায়। বৈশাখ প্রতিবছরই ঘরের দুয়ার খুলে চলে আসে আপনার অন্দরে। বাঙালির এই উৎসবকে প্রতিটি ঘরে আমন্ত্রণ জানানো হয়, রঙের খেলায় মেতে উঠতে। বৈশাখী রং ফুটে ওঠে কারও পোশাকে, কারও দেয়ালে, কারও দরজায়, কখনো চাদরে কিংবা পর্দায়। রঙের এই খেলা আরও উজ্জ্বল হয়, যখন নকশাটা হয় লোকজ ধাঁচে।নতুন বাংলা বছরে অনেকেই চান নিজের পোশাক এবং ঘর যেন পরিপাটি হয়, যেন সবকিছুতে থাকা চাই বাঙালিয়ানা আর উৎসবের ছোঁয়া। ফ্যাশন ডিজাইনার এমদাদ হক ঢাকার মিরপুর ডিওএইচএসে তাঁর নিজের বাড়ির অন্দরে রেখেছেন লোকজ নকশার ছোঁয়া। তিনি জানালেন, হাতপাখা, ঢোল, মাছ, পাখি, ফুল—মোটকথা বাঙালির সংস্কৃতি ও ঐতিহ্যের সঙ্গে যা যা জড়িত, তার সব দিয়েই আঁকা যায় লোকজ নকশা। রং-তুলি দিয়ে হাতে আঁকলে বা হ্যান্ড পেইন্টিং করলে সেই নকশা হয় আরও আকর্ষণীয়।,এমদাদ হক বললেন, ‘কাপড়, দেয়াল, আসবাবপত্র, যেকোনো কিছুতেই হাতে আঁকা যায়। তবে কাঠের ওপর বার্নিশ রং ব্যবহার করা ভালো। কাপড়ে ফেব্রিক বা ব্লকপ্রিন্টের রং ব্যবহার করা যায়।’ ফেব্রিক রং টেকসই বেশি বলে জানালেন তিনি। দেয়ালে তো দেয়ালের রংই ব্যবহার করা যাবে। ধাতব বস্তুর (যেমন টিন) ওপরেও রং করা যাবে।লোকজ ধাঁচের নকশায় হাতে আঁকা বিভিন্ন পণ্য পাওয়া যাবে রাজধানীর ফ্যাশন হাউস ‘যাত্রা’য়। পোশাক, শো-পিস, ল্যাম্প, ট্রে, বাক্স, আসবাব, আয়না, পর্দা, চাদর, এমনকি কাপড়ের গয়নাতেও লোকজ নকশার হাতে ছবি আঁকা যায় বলে জানালেন যাত্রার সামাজিক যোগাযোগ ও বিপণন ব্যবস্থাপক তাবাসসুমা। তিনি জানান, যাত্রার প্রায় সব পণ্যতেই লোকজ ধাঁচে হ্যান্ড পেইন্টিং করা হয়। ফরমাশ করলে যাত্রার ডিজাইনাররা যেকোনো কিছুতেই লোকজ নকশায় ছবি এঁকে দেবেন।,তবে চারুকলার শিক্ষার্থীরাও এসব কাজের ফরমাশ নিয়ে থাকেন বলে জানান এমদাদ হক। ঢাকা বিশ্ববিদ্যালয়ের চারুকলা অনুষদের কারুশিল্প বিভাগের স্নাতকোত্তর শিক্ষার্থী হোসনে আরা জানালেন, মূলত কারুশিল্প বিভাগের শিক্ষার্থীরাই এসব কাজের ফরমাশ নিয়ে থাকেন। যেকোনো কিছুতে তাঁরাও লোকজ নকশার হ্যান্ড পেইন্টিং করতে আগ্রহী। তবে নিউ মার্কেট, নীলক্ষেত ও দোয়েল চত্বরের কিছু দোকানেও এমন ফরমাশ নেওয়া হয়।নকশিকাঁথা থেকে সেলাই বা স্টিচ, প্যাঁচা, হাতির ছবির মাধ্যমে সাদা দেয়ালকে রঙিন করে তোলেন চিত্রশিল্পী দীপা দাস। তিনি জানান, ইচ্ছে করলেই আমরা আসবাব বা কাঠের জিনিসের ওপর আমাদের লোকজ নকশা ফুটিয়ে তুলতে পারি।"
বাঁশের চিকে ঘরেরসাজ,"এই গরমে বাইরে থাকলে তো কথাই নেই, বাড়ির ভেতরেও যেন আগুনের হলকা। সে কারণেই বাড়িতে সবাই চান কিছুটা প্রশান্তি আর শীতল আমেজ। শীতল বা ঠান্ডা ভাব আনার জন্য বাড়ির ভেতরে জানালা কিংবা বারান্দায় পর্দার পাশাপাশি ব্যবহার করতে পারেন বাঁশের চিক। এটি রোদের তাপ বাড়িতে ঢুকতে বাধা দেবে কিন্তু বাতাস চলাচলে বাধা দেবে না। বাঁশের চিক ব্যবহারে বাড়ি শীতল তো হবেই, পাশাপাশি বাড়বে অন্দরের সৌন্দর্য।,স্থাপত্যবিষয়ক প্রতিষ্ঠান মেটামরফিকের স্থপতি ফারাহ মৌমিতা বলেন, বাড়িতে প্রকৃতির ছোঁয়া মানেই প্রশান্তি। বাঁশের চিক যেহেতু প্রাকৃতিক উপাদান দিয়ে তৈরি, তাই স্বাভাবিকভাবেই এটি ব্যবহারে বাড়িতে শীতল ভাব আসে। যে কারণে চোখে ও মনে স্নিগ্ধতা অনুভব হবে।,মৌমিতা আরও জানালেন, বাড়িতে জানালার পর্দা প্রায় মেঝে পর্যন্ত ঝোলানো হয়, কিন্তু চিক জানালার দৈর্ঘ্য অনুযায়ী টাঙাতে হয়। চিক প্রস্থের দিক দিয়ে খুব বেশি চওড়া না ব্যবহার করাই ভালো। এতে ওঠাতে-নামাতে অসুবিধা হতে পারে। জানালার আয়তন যতটুকু চিক সাধারণত ততটুকুই হয়ে থাকে। আর বাঁশের চিকের আরেকটি সুবিধা হলো, সব ধরনের বাড়ির ডিজাইন বা স্টাইলের সঙ্গে সহজেই মানিয়ে যায়।,বাঁশের চিক ব্যবহারের পেছনে একটি বড় কারণ হলো, এটি বেশ দীর্ঘস্থায়ী, সহজে নষ্ট হয় না। আরও স্থায়ী ও আকর্ষণীয় করতে ন্যাচারাল কালার অথবা বিভিন্ন রং দিয়ে নকশাও করা যায়। যাঁদের বারান্দায় অতিরিক্ত রোদ আসে, তাঁরা ঘন বুননের চিক ব্যবহার করতে পারেন। আবার চিকের পেছন দিকে মোটা হালকা রঙের কাপড় সেলাই করেও ব্যবহার করা যায়। বসার ঘরে ভিন্নতা ও আভিজাত্য এনে দিতে চিকের নিচের দিকে বা সাইডে লেস কিংবা পাড় বসিয়ে দেওয়া যায়। আবার ঘরের ভেতর পার্টিশন হিসেবেও ফোলডেড চিক ব্যবহার করা যায়।,যত্ন-আত্তি,বাঁশের চিক সহজে নষ্ট হয় না। পরিষ্কার করাও খুব কঠিন নয়। প্রতিদিন ঘর পরিষ্কার করার সময় ঝেড়ে নিলেই হবে। আর বেশি ময়লা হলে সাবান পানিতে ভিজিয়ে ধুয়ে শুকিয়ে নিতে হবে। বাঁশের চিক বৃষ্টি বা পানিতে ভিজলে নষ্ট হয় না। তবে পানির দাগ পড়ে গেলে ভেজা কাপড় দিয়ে মুছে নিলেই হয়।,কোথায় পাওয়া যাবে,রাজধানীর বনানী ১১ নম্বর সড়ক, ধানমন্ডি ৮ নম্বর সড়কের ব্রিজের আশপাশে, মিরপুর রোডের মৃৎশিল্পের দোকানগুলোসহ বিভিন্ন স্থানে এগুলো পাওয়া যায়।,দরদাম,সাধারণত প্রতি বর্গফুট ১৫০ টাকা থেকে ৩০০ টাকা পর্যন্ত হয়ে থাকে। তবে সুতার গুণগত মানের ওপর নির্ভর করে এবং নকশার ওপর ভিত্তি করে দামের পরিবর্তন হতে পারে।"
ছোট তবে শান্তির নীড়,"সাধ ও সাধ্য। এই দুয়ের মিশেলে বাসা খুঁজে পাওয়া অনেকটাই কঠিন। কম বেশি ৬০০ থেকে ৯০০ বর্গফুট ফ্ল্যাট বাড়ি এখন বেশ দেখা যায়। নীড় ছোট হলেও ক্ষতি নেই, যদি তা হয় সাজানো–গোছানো। নতুন দম্পতি কিংবা ছানাসহ টোনাটুনির ছোট পরিবারগুলোর কাছে এমন বাসাই প্রথম পছন্দ। কিন্তু প্রায়ই দেখা যায় প্রয়োজনীয়-অপ্রয়োজনীয় আসবাব, নিত্যব্যবহার্য তৈজসের ভিড়ে ছোট বাসাগুলো ছিমছাম হয়ে ওঠে না।অন্দরসজ্জা বাসার খোলামেলা ভাব বজায় রাখতে বড় ভূমিকা পালন করে। বাসার দেয়ালের রং নির্বাচন করা থেকে শুরু করে আসবাবের আকার–প্রকার, এগুলোর কৌশলগত অবস্থান ঠিক করা—সবকিছু বাসাকে পরিপাটি করে তোলে। বাঁধাধরা নিয়ম না থাকলেও কিছু কৌশল প্রয়োগে ছোট বাসাও হয়ে ওঠে শান্তির নীড়।মেঝে থেকে ছাদ অব্দিহরেক রকম জিনিস তুলে রাখার জন্য ব্যবহৃত শেলফ গতানুগতিকভাবে ৪ থেকে ৫ ফুট পর্যন্ত হয়ে থাকে। দেয়ালের ওপরের অংশ কার্যত থাকে অব্যবহৃত। দেয়ালের গায়ে টানা লম্বা তাক বা শেলফ ছড়িয়ে–ছিটিয়ে থাকা জিনিসগুলোকে যেমন গুছিয়ে দেয়, তেমন অহেতুক আসবাবের ভারিক্কিও কমায়। দেয়ালের ওপরের অংশে ঝুলন্ত বা ওয়াল মাউন্টেড আসবাব বেশ কার্যকর, আর দেখতেও সুন্দর দেখায়।,বাধাহীন অবিরামনা হলেই নয় এমন দেয়াল ছাড়া দেয়ালের ব্যবহার যতটা সম্ভব কমিয়ে তার বদলে খোলা শেলফ বা প্রয়োজনমতো ভাঁজ হয়ে যাওয়া জালি-কাজের বিভাজক (পার্টিশন) বেশ কাজে দেয়। যেমন খাবার ঘর থেকে বসার জায়গা বা লিভিং স্পেসকে সম্পূর্ণ আলাদা না করেও আলাদা জায়গার আবহ দেওয়া সম্ভব।এর নিচে ওর নিচেজিনিসপত্র রাখার জায়গা (স্টোরেজ স্পেস) সঠিক এবং সৃজনশীল ব্যবহার ছোট্ট বাসাগুলো সার্থকতার চাবিকাঠি। জানালার পাশে যেখানে টানা লম্বা শেলফ করা যাচ্ছে না, সেখানে নিচু শেলফ হয়ে উঠতে পারে সমাধান। এটি বসার নিরিবিলি আয়োজন হিসেবেও কাজে দেয়। ছোট টুল হয়ে যেতে পারে বাচ্চার খেলনার বাক্স। একইভাবে খাট, সোফা, এমনকি টেবিলের নিচটাও হয়ে উঠতে পারে এটা–ওটা গুছিয়ে রাখার সহজ সমাধান।,দেখাক আরেকটু বড়,যা আছে তাকে আরেকটু বড় করে দেখানোর কৌশলটা হলো ভিজ্যুয়াল ইল্যুশন। কামরার উচ্চতা বেশি দেখানোর কার্যকরী এমনই এক উপায় হচ্ছে পর্দা টানানোর রড যতটা সম্ভব উঁচুতে লাগানো। এ ক্ষেত্রে মোটামুটিভাবে ছাদ থেকে দুই বা তিন ইঞ্চি নিচে পর্দার রড লাগালে কাজ হয়ে যায়। জানালার দুপাশে দুই থেকে চার ইঞ্চি বাড়তি রাখলে জানালা বড় দেখায় এবং পর্দা সরিয়ে রাখতে পারার জন্য ঘরে আরও বেশি দিনের আলো আসার পথ সুগম হয়।,আয়নার ব্যবহার নিমেষেই জায়গাটুকুকে দ্বিগুণ করে দেখায়। বড় টানা আয়না বা ফ্রেমে বাঁধানো টুকরো আয়না ঘর সাজানোর উপকরণ তো বটেই, সরু করিডোরকেও করে প্রশস্ত।,জাঁকিয়ে বসা গাঢ় রঙের পরিবর্তে হালকা চাপা সাদা, হলদে, মেটে বা ছাই রং আলো প্রতিফলন করে ঘরকে করে বড়।,এসব কৌশল মেনে আর আপনার নিজস্বতার যোগে ছোট্ট নীড়টাই হয়ে উঠবে অনন্য।"
শহুরে বাড়িতে সবুজ বাগান,"বর্ষা এলেই প্রকৃতি সবুজে সাজে। শহুরে বাড়ির বারান্দা ও ছাদে দেখা যায় সবুজ গাছপালা। বছরের অন্য সময়ের তুলনায় বর্ষাকালে গাছের কম যত্ন নিতে হয় বলে অনেকেই বাগান করেন। তবে শখের বাগানি থেকে নগর কৃষক হয়ে ওঠা কঠিন কিছু না। ফুল-ফলের গাছের বাইরেও নানা ধরনের সবজির আবাদ করা যায় ছাদে, যেখান থেকে আপনার ঘরের নিয়মিত রান্নায় সবজির জোগান পাবেন।,আমি এক দিন পরপর আমার বাগান থেকে নানা ধরনের শাকসবজি তুলি। সেটা রান্না করে খাওয়ার মধ্যে আলাদা একটা আনন্দ আছে। বাজারের কেনা সবজি থেকে এসব সবজির স্বাদও হয় আলাদা। রাজধানীর কল্যাণপুরের কৃষ্ণচূড়া অ্যাপার্টমেন্টে নিজের এই ছাদবাগান শুরু করেছিলাম ২০০৮ সালের দিকে। নিজেই যখন ডুপ্লেক্স ফ্ল্যাটের অন্দরসজ্জা করি, তখন মাথায় রেখেছিলাম এক টুকরো বাগানের। কিছুই না জেনে বাগানে নানা ধরনের গাছ লাগাতে শুরু করি। নার্সারি থেকে গাছ এনে লাগানোর পর মরে যেত। নার্সারির বিক্রেতারা অনেক সময় ভুল তথ্য দেন, যে গাছ ছাদের উপযোগী, সেটাকে তাঁরা বারান্দার গাছ বলেও বিক্রি করেন। শুরুতে এই সমস্যায় অনেকবার পড়েছি। এরপর নানা বিষয়ে পড়াশোনা ও কর্মশালা করে গাছের যত্ন নিতে শিখেছি।,ছাদ বা বারান্দায় বাগানের জন্য কিন্তু যত্ন গুরুত্বপূর্ণ। প্রথমে মাটি তৈরি করতে হবে বেশ কিছু বিষয় মাথায় রেখে—সহজে যেন পানি নিষ্কাশন হয়, পরিপূর্ণ পুষ্টি পায়, মাটি যেন ঝুরঝুরে হয়। খেয়াল রাখতে হবে যেন গাছে অতিরিক্ত পানি দেওয়া না হয়। আবার কম পানিও দেওয়া যাবে না। বর্ষাকালে নিয়মিত বৃষ্টি হয়, তাই গাছের গোড়া না শুকিয়ে গেলে আলাদা করে পানি দিতে হবে না। খেয়াল রাখুন টব বা বেডে যেন পানি জমে না থাকে।,গাছ লাগানোর পর নিয়মিত বাগানের আগাছা পরিষ্কার করতে হবে। ছাদে ছোট জলাশয় থাকলে জলজ উদ্ভিদের সংগ্রহ রাখতে পারেন। নানা রকম শেওলা, বড়নখা, কচুরিপানা ইত্যাদি জলাশয়ে রাখতে পারেন। অনেক সময় সেখানে মশা হতে পারে। তাই জলাশয়ে গাপ্পি মাছ ছেড়ে দিলে তারা মশার লার্ভা খেয়ে ফেলবে। ফলে মশা জন্মাবে না। গাছগুলো মাঝে মাঝে প্রুনিং (ছেঁটে দিলে, বছরে অন্তত একবার) করলে বৃদ্ধি এবং ফলন ভালো হবে। তবে সব থেকে গুরুত্বপূর্ণ হলো সঠিক গাছ নির্বাচন করা। জানতে হবে কোন গাছের জন্য কোন পরিবেশ দরকার।আমাদের ছাদের এক পাশে মাটিতে কাউগ্রাস লাগিয়েছি। তার পাশ দিয়ে নানা রকম ফুলের গাছ, যেমন কামিনি, কাঠগোলাপ, রঙ্গন ইত্যাদি। ভাঙা বাথটাব, ফেলনা কমোড, বেসিন ইত্যাদি উপকরণের মধ্যে গাছ লাগিয়েছি। নানা রকম টব আছে বাজারে। তবে টবে গাছ লাগানোর ক্ষেত্রে একটা বিষয় মাথায় রাখবেন, মাটি, প্লাস্টিক বা টিনের টব যা-ই হোক, সেটা ভালো মানের হতে হবে। প্লাস্টিকের টবে বড় প্রজাতির গাছ লাগালে শিকড় বড় হওয়ার সময় টব ফেটে যাওয়ার ভয় থাকে। এদিক থেকে মাটির টব ভালো। আবার আম, পেয়ারা বা জামের মতো বড় গাছ টিনের ড্রাম বা টবে ভালো হবে।,আমি মৌসুমি সবজির চাষ করি নানা রকম বেড তৈরি করে। প্লাস্টিকের ঝুড়ি ও লম্বা টবে সবজির চাষ করা যেতে পারে। টমেটো, করলা, বেগুন, ঢ্যাঁড়স, বরবটি, মরিচ ইত্যাদি সবজি সেখানে ভালো হবে। কলা ও পেঁপের ফলনও ছাদবাগানে ভালো হয়। নানা রকম মসলা ও ঔষধি গাছও ভালো হবে কিছুটা রোদ পেলে।,এখন গ্রীষ্মের কিছু সবজি যেমন লালশাক, ডাঁটা, চিচিঙ্গা, ধুন্দুল, ঢ্যাঁড়স ইত্যাদি ছাদবাগানে উৎপাদন করা যাবে। বারোমাসি সবজি হিসেবে কলমিশাক, বরবটি, কচুশাকও এখন বাগানে পাবেন। সামনে শীতকাল, শীতের ছাদবাগানে করা যাবে শিম, বরবটি, লাউ, টমেটো, ফুলকপি, বাঁধাকপি, মুলা, ক্যাপসিকাম, চায়নিজ সবজি, লেটুস, ধনেপাতা, স্ট্রবেরি, পালংশাক ইত্যাদি। সেপ্টেম্বর-অক্টোবর শীতকালীন সবজি লাগানোর জন্য উপযুক্ত সময়। শীতের সময় বিভিন্ন ফুলের মধ্যে ডালিয়া, গাঁদা, পিটুনিয়া, ডায়ান্থাস, ভারবেনা, চন্দ্রমল্লিকা, জারবেরা, এস্টার ইত্যাদি ভালো হবে। তবে মৌসুমের শুরুতে মাটি পর্যাপ্ত ভারমি কম্পোস্ট, পচা শুকনো গোবর, চুন, ব্লিচিং পাউডার দিয়ে তৈরি করে নিতে হবে। তাহলে ফলন ভালো হবে।,বাগান করা যেমন শখের একটি বিষয়, তেমনি পারিবারের জন্য বিষমুক্ত খাবারেরও একটি উৎস। ঝুমবৃষ্টিতে ইট-কাঠের নগরে থেকেও সবুজ ঘাসে পা ভেজানোর আনন্দ পাই ছাদবাগানের কারণেই। বিকেলের ফিকে আলোয় সবুজ বাগানে বসে চায়ে চুমুক দেওয়ার মতো আনন্দ আর কিসে মিলবে!,লেখক: প্রতিষ্ঠাতা, বিন্তীস ফেয়ারী গার্ডেন"
নজরকাড়া প্রবেশদ্বার,"প্রকৃতির সাজে বাড়ি—এটাই এখন ঘর সাজানোর চলতি ধারা, গোটা দুনিয়াজুড়েই। বাড়ির প্রবেশদ্বারের ক্ষেত্রেও একই কথা প্রযোজ্য। বড় বাড়ি কিংবা ফ্ল্যাটবাড়িতে ঢোকার দরজাটাই যদি মন ভালো করে দেওয়ার মতো হয়, তাহলে সেই বাড়ির কর্তা-কর্ত্রীর প্রতি আলাদা একটা শ্রদ্ধা জাগতে বাধ্য। সুন্দর করে সাজানোই শেষ কথা নয়। ব্যস্ত জীবনে সেই সৌন্দর্য ধরে রাখাটাও একটা চ্যালেঞ্জ। এ ছাড়া সাজানোর সময় প্রতিবেশীর সুবিধা-অসুবিধার দিকেও রাখতে হবে খেয়াল। সবকিছু মিলিয়েই প্রবেশদ্বার যদি নজরকাড়া হয়, প্রশংসা আপনি পাবেনই।,ঢোকার দরজায় উজ্জ্বল রঙের ব্যবহার নজর কাড়বে অনায়াসেই। নীল, গোলাপি, হলুদ বা লাল—ব্যবহার করা যায় এমন সব রং। তবে এই দরজার কোনো অংশে ব্যবহৃত রং পাল্টে ফেলা না গেলে ওই রঙের সঙ্গে সামঞ্জস্য রাখুন বাকি সবকিছুর। সম্ভব হলে একটি উজ্জ্বল রং বেছে নিন, যা ছুঁয়ে যাবে প্রবেশদ্বারে রাখা যেকোনো সামগ্রী।,বিশ্বের প্রচলিত ধারায় প্রবেশপথে ব্রোঞ্জ বা সোনালি রঙের সামগ্রী থাকছে। তবে বাহুল্য ছাড়া। লাল-হলুদ-নীল বা উজ্জ্বল—যে রংটিকে প্রাধান্য দেওয়া হবে, সেই রঙের সঙ্গে মিল রেখে ফুলগাছ রাখতে পারেন। দরজা ও দেয়ালে নীল-সাদার সমন্বয় থাকলে সাদা ফুলের গাছ রাখতে পারেন। গোলাপি-সাদার সমন্বয় থাকলে হয়তো এই দুই রঙের ফুলের গাছই রাখলেন। তবে মোদ্দা কথা হলো, গাছ-ফুল যেটিই রাখুন, যেভাবেই রাখুন—প্রকৃতির ছোঁয়া রাখাটাই এখন ধারা।,নৃত্যশিল্পী সামিনা হোসেন প্রেমা পছন্দ করেন এমনটাই। তিনি বলেন, ‘বরাবরই গাছ পছন্দ করি। সেটি বারান্দা হোক, আর ঘরেই হোক। আজকাল অ্যাপার্টমেন্টগুলোতে জায়গা কম থাকে, গাছ রাখার মতো পর্যাপ্ত আলো-বাতাস থাকে না। তবে আমি সুযোগটা পেয়েছি। পরিমিতভাবে সাজিয়েই দৃষ্টিনন্দন করে তুলতে চেয়েছি।’ অনেক জায়গা থাকলেই অনেক জিনিস রাখতে হবে, এমনটা একেবারেই করবেন না। বেশি জিনিস রাখলে একটু হিজিবিজি লাগে। আয়না বা বড় শোপিস রাখার চেয়ে অল্প কিছু গাছ দিয়ে সাজাতেই ভালো লেগেছে সামিনা হোসেনের।,র‌্যাডিয়েন্ট ইনস্টিটিউট অব ডিজাইনের প্রধান ও অন্দরসজ্জাবিদ গুলসান নাসরীন চৌধুরী বলেন, ‘দরজার বাইরের দেয়ালে কয়েক ধরনের কাজ করা যেতে পারে। একটু আলাদা হতে পারে দেয়ালের একটা পাশ। যেমন এদিকটা গাঢ় রং করা যায়। অথবা চাইলে ওয়ালপেপার বা রাস্টিক টাইলস ব্যবহার করা যায়। আবার চাইলে সাধারণভাবে চাঁপা সাদা রংটাও রাখা যেতে পারে।’ তবে বাইরের দিকে হাত লেগে বা বাইরের ধুলা-ময়লার কারণে সহজেই অপরিচ্ছন্ন হয়ে যেতে পারে বলে গাঢ় রং ব্যবহার করাই ভালো—জানালেন তিনি।,চাই বৈচিত্র্য,বাইরের দেয়ালসজ্জায় বৈচিত্র্য আনতে দেয়ালেই বাহারি টব বা শোপিস লাগাতে পারেন। দেয়ালের টবে মানি প্ল্যান্ট বা অন্যান্য ঘরের গাছ রাখতে পারেন। বাড়িতে ঢোকার পথে একটা আয়নাও রাখা যেতে পারে বলে জানালেন গুলসান নাসরীন চৌধুরী। অন্যের বাড়িতে ঢোকার আগে সেই বাড়ির আয়নায় অতিথি একটু নিজেকে দেখে নিতে পারলে বেশ হয়। আয়নাটিও হতে পারে বৈচিত্র্যময়। আয়নার ফ্রেম হতে পারে বেত, কাঠ, রট আয়রন বা টেরাকোটার তৈরি। আবার রিকশাচিত্রের রং ও নকশায় তৈরি ফ্রেমও হতে পারে আয়নাটির। তবে ফ্রেমটি যে ধাঁচেরই হোক না কেন, প্রবেশপথ সাজানোর বাকি সরঞ্জামের সঙ্গে এটির সামঞ্জস্য রাখতে হবে।,আয়নার ফ্রেমে যদি বাহারি রঙের রিকশা-পেইন্ট থাকে, তাহলে ফুল রাখার ছোট টব, ডেকোরেশন পট বা শোপিসগুলোতেও চাই তেমনই বাহারি রঙের ছোঁয়া। আবার একরঙা অনেকগুলো ছোট টব রাখা যায়, যেগুলোর এক একটি হবে আলাদা আলাদা রঙের। ফ্রেম যদি রট আয়রন বা গ্রিল জাতীয় হয়, এই ধরনেরই শোপিস রাখুন। বেত বা টেরাকোটার ফ্রেম হলে সেটির সঙ্গে মিলিয়ে রাখুন অন্যান্য উপকরণ। বেতের আয়নার ফ্রেমের ভেতরেও ছোট পট রাখতে পারেন।,সাধারণত বাইরের দরজাটা সেগুন কাঠের করা হয়ে থাকে, দরজার রঙের সঙ্গে মিল রেখেও সাজানোর অন্যান্য উপকরণ বেছে নেওয়া ভালো।, প্রশস্ত জায়গা পেলে,পর্যাপ্ত জায়গা পেলে জুতার র‌্যাক রাখতে পারেন। পাশে রাখুন একটি ছোট টুল। এতটা জায়গা না থাকলে ছোট জুতার র‌্যাক রাখতে পারেন, যেটির ঢাকনা লাগিয়ে নিলে এর ওপরেই বসে জুতা পরা সম্ভব।,একটু বেশি জায়গা পেলে দু–তিনটি টুল রাখতে পারেন। সম্ভব হলে রাখতে পারেন ছোট একটি টেবিলও। টেবিলের সঙ্গে সেট করে রাখুন একটি চেয়ার, যেন প্রয়োজন হলে টেবিলের নিচ থেকে চেয়ার টেনে নিয়ে বসা যায়। টেবিলটা রাখতে পারেন দেয়ালের আয়না বরাবর ঠিক নিচেই। অনেক অতিথি এলে হয়তো ঘরের ভেতর অতিথির গাড়িচালকদের আপ্যায়ন করার সুযোগ থাকে না। সে ক্ষেত্রে এই চেয়ার-টেবিল আর বাড়তি টুল কাজে দেবে।,একটা কোণে জায়গা থাকলে ছোট সোফা রাখতে পারেন। পাশেই হয়তো গাছ রাখলেন। আর এত কিছুর জায়গা না থাকলে দেয়ালটাই সাজিয়ে নিন মনের মতো করে।"
সাবধানে রাখুন কাঠের আসবাব,"বর্ষা শেষে এসেছে শরৎ। তবে প্রায়ই বৃষ্টি হচ্ছে। কেউ দারুণ উপভোগ করেন এই সময়টা, কেউ আবার কাদা-পানি মাড়িয়ে ছোটেন জীবনের প্রয়োজনে। ঘরের প্রতিটি জিনিস যিনি গুছিয়ে রাখেন, যত্নে রাখেন—তাঁর চিন্তা কাঠের আসবাব নিয়ে। বৃষ্টির সময় যে সহজেই নষ্ট হয়ে যায় কাঠের সামগ্রী। স্যাঁতসেঁতে আবহাওয়ায় কাঠের জিনিস ফুলে উঠে বেঁকে যেতে পারে, আকৃতি নষ্ট হয়ে যেতে পারে। অনেক সময় সাদাটে ছোপ পড়তে দেখা যায়। তবে কিছু বিষয়ে যত্নশীল হলে এসব সমস্যা এড়ানো সম্ভব।,ঢাকার গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরশিপ বিভাগের প্রধান অধ্যাপক রীনাত ফওজিয়া বলেন, ‘এখনও আবহাওয়া একটু স্যাঁতসেঁতে অর্থাৎ বাতাসে জলীয় বাষ্পের পরিমাণ বেড়ে যায়, যা কাঠের তৈরি আসবাব বা কাঠের অন্য যেকোনো জিনিসের জন্য খারাপ। এর কারণ হলো কাঠের জলীয় বাষ্প শোষণ করার ক্ষমতা।’,নিয়মিত বার্নিশ,নিয়মিত বার্নিশ করালে কাঠের জিনিসের ওপর স্যাঁতসেঁতে আবহাওয়ার বিরূপ প্রভাব পড়ে না। তাই প্রতিবছরই কাঠের সামগ্রী বার্নিশ করিয়ে নিন।,যদি বার্নিশ করানোর কাজটি ঝামেলার মনে হয়, তাহলে বাজার থেকে ‘ল্যাকার বার্নিশ’ কিনে নিজেই কাঠের সামগ্রী বার্নিশ করতে পারেন। এটি স্প্রে। এর প্রয়োগে বাড়তি দক্ষতার প্রয়োজন নেই, তাই মিস্ত্রি না ডাকলেও চলবে। মাসে বা দুই মাসে একবার এই স্প্রে ব্যবহার করা ভালো। এমনকি বৃষ্টির সময়ও এই বার্নিশ ব্যবহার করা যায়। এমনটাই জানালেন অধ্যাপক রীনাত ফওজিয়া।,খোলামেলা পরিচ্ছন্ন,এ সময়ে ঘরের দেয়াল একটু ভিজে উঠতে পারে। তাই দেয়াল ঘেঁষে আসবাব রাখা ঠিক নয়। সারা বছরই আসবাব রাখতে হবে দেয়াল থেকে একটু দূরে, যেন বাতাস চলাচলের জন্য পর্যাপ্ত জায়গা থাকে। আসবাবগুলোর বিন্যাসও এমন হতে হবে, যেন সেগুলো একটি অন্যটির সঙ্গে গায়ে গায়ে লেগে না থাকে। এই ফাঁকা অংশে বাতাস চলাচল করলে আসবাব শুষ্ক থাকে এবং আসবাবের পেছনের ও আশপাশের ময়লা পরিষ্কার করাও সহজ হয়।,ঘরটাই আর্দ্র?,কাঠের আসবাব আর্দ্রতা আর ভেজা জিনিস থেকে দূরে রাখতে হবে। জানালা থেকে দূরে বা জানালার এক পাশে এমনভাবে আসবাব সাজানো উচিত, যাতে বৃষ্টির ছাঁট সহজেই ছিটে না আসে। এমনিতেই বৃষ্টির সময় কিংবা ভেজা বাতাসের সময় প্রয়োজন না থাকলে জানালা-দরজা আটকে রাখুন, এতে ঘরের সব কাঠের সামগ্রী ভালো থাকবে। এ রকম সময়ে সব দরজা-জানালা বন্ধ করে শীতাতপ নিয়ন্ত্রণ যন্ত্র চালিয়ে দিতে পারেন, ঘরের বাতাসের আর্দ্রতা নিয়ন্ত্রিত থাকবে। শীতাতপ নিয়ন্ত্রণযন্ত্র ব্যবহার করতে না চাইলে ভেজা বাতাসের সময় বা বৃষ্টির সময় যে ঘরটিতে অবস্থান করছেন, শুধু সেই ঘরের জানালা খোলা রাখুন, তাহলে গুমোট লাগবে না।,আসবাবে আর্দ্রতা এড়াতে,আর্দ্র বাতাসের কারণে ওয়ার্ডরোব বা আলমারিতে রাখা কাপড়ে সোঁদা গন্ধ হতে পারে, মাড় দেওয়া কাপড় নরম হয়ে যেতে পারে। তাই ন্যাপথলিন বা কর্পূর রাখা ভালো। এগুলো আর্দ্রতা শোষণ করে নেয়, ফলে কাপড় ও আসবাব দুই-ই ভালো থাকে।,অধ্যাপক রীনাত ফওজিয়া জানালেন, নিমপাতাও একই কাজ করে। নিমপাতা রোদে শুকিয়ে নিয়ে গুঁড়া করে একটি নরম কাপড়ে পুরে ছোট পুঁটলি বানিয়ে নিতে পারেন। পুঁটলির মুখ বেঁধে ড্রয়ার, ওয়ার্ডরোব বা আলমারির তাকের এক কোণে রেখে দিন। নিমের গুঁড়ার ঝরঝরে ভাবটা কমে এলে বুঝতে হবে তা পাল্টে নেওয়ার সময় হয়ে গেছে। ভেজা কাপড়, তোয়ালে প্রভৃতি কোনো অবস্থাতেই কাঠের আলনা বা দরজাতে ঝোলানো যাবে না। এ ছাড়া কাঠের সামগ্রী পরিষ্কার করতে কখনোই ভেজা কাপড় ব্যবহার করা উচিত নয়; এগুলো পরিষ্কার করতে শুকনো ও নরম কাপড় বেছে নিন।"
এবার বদলে দিন ঘরের রং,"অনেক দিন থেকে ঘর রং করি করি করে করা হচ্ছে না। শীতের আগে কেউ কেউ ঘরে নতুন করে রং করেন মনে বাড়তি উষ্ণতা পেতে। এ সময় একটু গাঢ় রং করতে পারেন। এমনই বললেন ভিত্তি স্থপতিবৃন্দের স্থপতি তাসবীর শাতিল। বিশেষ করে শিশুদের ঘরে গাঢ় রং তো থাকতেই পারে। রঙের এমন কোনো নকশা তৈরি করতে পারেন, যাতে ছোটদের মানসিক বিকাশ হতে সাহায্য করে। স্বাস্থ্যগত দিক বিবেচনা করে শিশুদের ঘরে এমন ধরনের রং লাগানো উচিত, যাতে সিসা নেই।শীতে বেশি পুরোনো দেয়াল থেকে তৈরি ধুলা–ময়লা থেকে ব্যাকটেরিয়ার সংক্রমণ হতে পারে। আবার বর্ষায় দেয়ালে ছত্রাক পড়ে। সে কারণে শীতের শুরুতে ঘরে রং করলে ভালো।বার্জার পেইন্ট বাংলাদেশ লিমিটেডের গবেষণা ও উন্নয়ন ব্যবস্থাপক মো. সাইফুল আশরাফ জানান, শীতের সময় ঘরের রং পরিবর্তন করার কারণ হচ্ছে, এ সময় বাতাসে আর্দ্রতা কম থাকে। যার ফলে শুষ্ক মৌসুমে রং প্রয়োগের পর শুকানোর জন্য আদর্শ পরিবেশ পায় এবং রঙের স্থায়িত্ব বেড়ে যায়।ইদানীং স্বাস্থ্য ও পরিবেশ সচেতনতা বাড়াতে অনেকে ‘গ্রিন পেইন্ট’ ব্যবহার করেন, যা মানুষের শরীর ও প্রকৃতির জন্য ক্ষতিকর নয়। বার্জার পেইন্টসের ‘ব্রেথ ইজি’ এমন একটি গ্রিন পেইন্ট, যা ব্যাকটেরিয়া নিরোধক পেইন্ট ও হাইজেনিক পেইন্টে মানুষের শরীর ও প্রকৃতির জন্য ক্ষতিকারক উপাদান নেই।দেয়ালের নতুন রং ঘরকে উজ্জ্বল করে, যা মানুষের মনকে সজীব ও প্রফুল্ল রাখতেও সাহায্য করে। হালকা রং করলে ঘর বড় দেখাবে। যেমন: সাদা, চাপা সাদা, আকাশি, হালকা গোলাপি। যাঁরা উজ্জ্বল–গাঢ় রং পছন্দ করেন, তাঁরা সেটি ব্যবহার করতে পারেন। একরঙা রংও যেমন চলে, আবার রঙের মধ্যে নানা রকম নকশার বৈচিত্র্যও দেখা যায়।এটি মূলত সামর্থ্য ও রুচির ওপর নির্ভর করে। বছরে একবার রং করতে পারলে ভালো। নাহলে অন্তত দুই বছর পরপর ঘরের রং করাতে হবে। তবে ঘরের রং পুরোপুরি শুকিয়ে যাওয়ার পর ঘরে থাকতে হবে।"
ধুলার মধ্যে বসবাস!!!,"ঝরা পাতা আর রুক্ষ আবহাওয়ার দিন শুরু হচ্ছে সামনে। সামনের কয়েকটি মাস ধুলাবালিরও। অবশ্য এখনই সেই আগমন টের পাওয়া যাচ্ছে। ঘর পরিষ্কার করতে না–করতেই আবার নোংরা হয়ে যাচ্ছে। পুরোপুরি ধুলাবালিমুক্ত হতে না পারলেও তা কিছুটা নিয়ন্ত্রণে রাখার উপায় আছে।ফারজানা’স ব্লিসের প্রধান নির্বাহী কর্মকর্তা ফারজানা গাজী জানালেন, এ সময়টায় ধুলাবালির হাত থেকে পুরোপুরি পরিত্রাণ পাওয়ার উপায় নেই। তবে চেষ্টা করতে হবে, সেই প্রকোপটা যেন একটু কম হয়। সে জন্য দরজা–জানালাটা একেবারে খোলা না রাখাই ভালো। পাপোশ, ম্যাট্রেস বেশি বেশি ব্যবহার করতে হবে, যেন ধুলা ঘরে আসার আগে বাধা পায়। এ সময় জানালায় একটু ভারী পর্দা ব্যবহার করা যেতে পারে। ব্যবহার করা যায় দুই স্তরের পর্দাও। পেছনে হালকা আর ভেতরে ভারী পর্দা থাকলে ধুলাগুলো হালকা পর্দাতেই আটকে যাবে। তবে শুধু ব্যবহার নয়, নিয়মিত সেসব পরিষ্কার করার কথাও বললেন ফারজানা গাজী। নিয়মিত রোদে দেওয়াও দরকার। বাজারে নানা পরিষ্কারক পাওয়া যায়, সেসব ব্যবহার করলে পোকামাকড়ও কম হবে। জীবাণুনাশকের সুবাসে ময়লাও দ্রুত পরিষ্কার হবে।কিছু যন্ত্রপাতি ব্যবহারের পরামর্শও দেন ফারজানা গাজী। যেমন ভ্যাকুয়াম ক্লিনার বা এয়ার পিউরিফায়ার ব্যবহার করে ঘর সহজেই পরিষ্কার রাখা যায়। নিয়মিত ফ্যান পরিষ্কারের দিকেও নজর রাখা উচিত। কারণ, সেটার ময়লা সহজেই সারা ঘরে ছড়িয়ে পড়ে। অনেকেই বাইরের জুতা নিয়ে ঘরে চলে আসে, সেটা এড়িয়ে চলতে পারলে ঘরে ধুলোর প্রকোপ অনেকটাই কমানো সম্ভব।ধুলাবালি থেকেই অনেকের অ্যালার্জি হয়। ৭ দিন বা ১০ দিনে একবার করে নিয়মিত বিছানার চাদর বদলানোতে গুরুত্ব দিন। সোফার কভার বদলাতে না পারলেও কুশনের কভার বদলানোর চেষ্টা করতে হবে। কম্বল বা মশারি যতটা সম্ভব কভারের ভেতরে রাখা উচিত। তবে গার্হস্থ্য অর্থনীতি কলেজের অধ্যাপক সেলিনা আখতার মনে করেন, এই সময়ে কার্পেট একটু কম ব্যবহার করা উচিত। কারণ, তাতে ধুলা বসে বেশি। বলেন, বৃষ্টি থাকে না বলে এই সময়ে ধুলাবালি বেশি হয়। অভ্যন্তরীণ বায়ুদূষণে ধুলাবালি বড় কারণ হয়ে যায়। ফলে ম্যাট, কার্পেট, ভারী পর্দা, বিভিন্ন আসবাবে ধুলার আস্তরণ জমে। এর কারণে হাঁচি, কাশি, শ্বাসকষ্ট হয়। এতে বেশি ভোগে শিশু ও বৃদ্ধরা।দরজা খুলে রাখলে ময়লা আসবে, আবার বন্ধ রাখলে রোগ ছড়াবে। সে জন্য দরজা–জানালা খোলা রেখে দিনের ময়লা দিনেই পরিষ্কার করে ফেলতে হবে বলে মনে করেন তিনি। ফ্লোর থেকে শুরু করে জানালার গ্রিল, পর্দা হালকা ভেজা কাপড় দিয়ে মুছলে ভালো। তাতে ধুলা ওখানে স্থায়ী হতে পারবে না।বিভিন্ন ধরনের পরিষ্কারক স্প্রে করে সবকিছু পরিষ্কার করা যায়। পাখির পালকের ডাস্টার, ঝাঁটা ব্যবহারের ফলে ধুলা আরও ছড়িয়ে যায়। এ সময় টবে কিছু গাছ রাখার পরামর্শ দিয়ে তিনি বলেন, তাহলে পরিবেশে স্নিগ্ধতা আসবে। ধুলা পরিষ্কারে কিছু ইলেকট্রনিক সরঞ্জাম ব্যবহার করার কথাও বলেন তিনি—এতে ধুলাটা চোখে, শরীরে সরাসরি সমস্যা সৃষ্টি করতে পারে না। প্রাকৃতিক কিছু জীবাণুনাশক যেমন নিম পাতার রস বা লেবুর রস পানিতে মিশিয়ে ঘর পরিষ্কার করা যায়। এসব দিয়ে ঘর পরিষ্কার করলে জীবাণু ও ধুলাবালি কম হবে খানিকটা হলেও।"
নান্দনিক লাইট শেড,"আধুনিক বাড়ি ও অফিসে আজকাল নানান রকম লাইট শেডের ব্যবহার দেখা যায়। ঘরের সঙ্গে মিলিয়ে লাইট শেড বেছে নিন। খাবার টেবিল বা রান্নাঘরে লাইট শেডের ব্যবহার বেশি। ঢাকার গুলশান ২ নম্বরের লাইটস হাউসের বিক্রয় ব্যবস্থাপক মো. তৌহিদ হোসেন জানান, লাইট শেড ঘরের আলোর চাহিদা পূরণ করার পাশাপাশি সৌন্দর্য বাড়িয়ে দেয়। সাধারণ বাতিও নান্দনিক দেখায়। ঘরের আয়তনের ওপর লাইট শেড বাছাই করুন। ঘরের আয়তন একটু কম হলে ছোট আকারে লাইট শেড ব্যবহার করতে পারেন। আকারে একটু বড় হলে সাজাতে পারেন যেকোনো আকারের লাইট শেড দিয়ে। ঘরের রঙের ওপর ভিত্তি করে লাইট শেড ব্যবহার করুন।,লাইটিং ওয়ার্ল্ডের ব্যবস্থাপক চপল চৌধুরী বলেন, কাচের ওপর বিভিন্ন নকশা করা লাইট শেড; কাপড়, পাট ও কাঠের ফ্রেম দিয়েও লাইট শেড তৈরি করা হচ্ছে। তবে ক্রেতাদের কাচের তৈরি লাইট শেডই বেশি পছন্দ বলে জানান তিনি।খুব বেশি জাঁকজমকপূর্ণ নয়, বরং খুবই সাদামাটা ডিজাইনের লাইট শেড ব্যবহৃত হচ্ছে। তিনি আরও বলেন, অন্দরসজ্জায় লাইট শেড এমনভাবে ব্যবহার করা উচিত, যাতে আলো ও এর আনুষঙ্গিক বিষয়গুলোর উৎস চোখে না পড়ে, যা আপনার চোখের জন্য আরামদায়ক।শোয়ার ঘরের কোনায় একটু কম আলোয় লাইট শেড ব্যবহারের ফলে আলো-ছায়ার খেলা চোখে পড়ে, যা ক্লান্ত দেহকে সামান্য হলেও আরাম দেবে।,কোথায় পাবেনরাজধানীর বিভিন্ন মার্কেটে মিলবে লাইট শেড। লাইট স্টোরসহ নিউমার্কেট, গুলশান ১ ও ২ নম্বর, পুরান ঢাকার নবাবপুর, বনানী, রামপুরা, মালিবাগ, উত্তরা, মিরপুর ও মোহাম্মদপুরের বিভিন্ন দোকানে পাবেন লাইট শেড। আপনার চাহিদা, রুচি ও সামর্থ্য অনুযায়ী অর্ডার দিয়ে বানিয়ে নেওয়ার সুযোগও আছে কোনো কোনো দোকানে।দরদামবিভিন্ন ডিজাইনের লাইট শেডের ওপর ভিত্তি করে এর দাম নির্ধারণ করা হয়। লাইট শেডের দাম ৫০০ থেকে ৫০ হাজার টাকা পর্যন্ত।"
নতুন বছর নতুন ঘর,"সারা দিন শেষে মন যেখানে শান্তি খুঁজে পায়, স্বস্তি খুঁজে পায়—আমাদের সাজানো–গোছানো আবাসস্থল। হতে পারে সেটা একটি বিশাল বাড়ি, হতে পারে সেটা একটি বড় ফ্ল্যাট অথবা ৮০০ থেকে এক হাজার স্কয়ার ফিটের একটি ছোট ফ্ল্যাট। সামর্থ্য ও রুচি অনুযায়ী বাড়িকে সাজাই আমরা। বসবাসের জায়গাটা ছোট হোক অথবা বড়, সেটা যদি হয় ছিমছাম আর পরিপাটি, বাড়িতে ঢুকলেই মন ভালো হয়ে যাবে।কেউ যদি দেশীয় পণ্য দিয়ে ঘর সাজাতে চান, তবে সে ক্ষেত্রে ডিজাইনার বাঁশ, বেত, পাট, মাটির পটারি, নকশিকাঁথা, শতরঞ্চি, শীতলপাটি, গ্রামীণ চেকের কাপড় ইত্যাদি ব্যবহার করেও ঘর সাজাতে পারেন। যেমন একটা ফ্ল্যাটে ঢোকার মুখে, দরজার বাইরের দেয়ালে একটু গাঢ় রং ব্যবহার করতে পারেন। বেতের বা কাঠের ফ্রেমের আয়না ঝোলাতে পারেন। অতিথি বা বাড়ির সদস্যরা বাসায় ঢোকার আগে নিজেকে একটু দেখে নিতে পারেন। আয়নার পাশে দেয়ালে টেরাকোটা দেয়াল শো–পিস লাগতে পারে। আবার কাঠের বা বড় আয়রনের র‌্যাক ঝুলিয়ে, তাতে ছোট ছোট পটে মানিপ্ল্যান্ট, ক্যাকটাস বা অন্য কোনো গাছ লাগাতে পারেন।,স্বাগতমে দেশীয় ছোঁয়াবসার ঘরে আমরা বেতের বা বাঁশের সোফা ব্যবহার করতে পারি। সোফার কভার হিসেবে আমরা এক রঙের হ্যান্ডলুমের কভার ব্যবহার করতে পারি। সঙ্গে রং মিলিয়ে জানালায় গ্রামীণ চেক পর্দা মানিয়ে যাবে। সোফা ব্যাক, সেন্টার টেবিল ও পাশ টেবিলে কুশ কাটার তৈরি কভার ভিন্নতা আনবে। পর্দা, সোফার কভার ইত্যাদির সঙ্গে মিলিয়ে শতরঞ্চি বিছিয়ে দিন। বসার ঘর সাজাতে নানা আকারের পটারি সুন্দর লাগবে। ঋতু অনুযায়ী নানা রঙের তাজা ফুলে সাজাতে পারেন। বসার ঘরের একদিকে আরেকটা শতরঞ্চি বিছিয়ে তাতে ছোট–বড় কুশন রাখা যেতে পারে। এতে বসার জায়গা বাড়বে। একসঙ্গে অনেক মানুষ বসতে পারবে। খাবার ঘর সাজাতে প্রয়োজন হবে খাবার টেবিল ও চেয়ার। এটা কাঠের, বেতের, রট আয়রন বা কাচের টপ দেওয়া হতে পারে। চেয়ারগুলোও টেবিলের সঙ্গে মানানসই হবে। চেয়ারের কভার ব্যবহার করলে দেখতে ভালো লাগবে, সে ক্ষেত্রে জানালার পর্দা ও টেবিলক্লথ হিসেবে দেশীয় কাপড়ে ব্লক বা ছাপা নকশার হতে পারে। টি ট্রলি হিসেবেও কাঠের বা বেতের ব্যবহার করা যেতে পারে।,শোয়ার ঘর সাজাতেশোয়ার ঘরের আসবাবপত্র বাঁশ, বেত বা কাঠের হবে। ঘরের এক কোণে ল্যাম্পশেড ব্যবহার করা যাবে, শেডটি বাটিক কাপড়ের ব্লকের বা বেতের হতে পারে। তিন উচ্চতার তিনটি ল্যাম্পশেড থাকতে পারে। এর নিচে মাটির চাঁড়িতে ভাসমান ফুল অথবা মোমবাতি থাকতে পারে। দেয়ালে পেইন্টিং ঝোলালে ভালো লাগবে। এ ঘরেও পর্দা ও বিছানার চাদর হিসেবে দেশীয় কাপড় ব্যবহার করলে ভালো লাগবে। শোয়ার ঘরে নীল, সাদা রঙের পর্দা ও বিছানার চাদর ভালো লাগবে। বাচ্চাদের ঘরে উজ্জ্বল রঙের ব্যবহার করা ভালো। এতে তারা উৎফুল্ল থাকে। এ ছাড়া দেয়াল, পর্দা, চাদর ইত্যাদি সহজে ময়লা হয় না। শিশুদের ঘরে বেশি আসবাবপত্র না থাকাই ভালো। ঘরটি খোলামেলা থাকলে তাদের খেলাধুলা করতে সুবিধা হবে।,রান্নাঘরের জন্যরান্নাঘর পরিষ্কার–পরিচ্ছন্ন রাখতে চুলার ওপরে কিচেন হুড ব্যবহার করতে হবে। দেয়ালে অ্যাডজাস্ট ফ্যান লাগান। এ দুটো ব্যবহার করলে রান্নাঘরের তেল চিটচিটে ভাব এবং ভাজা-পোড়ার গন্ধ থাকবে না। যাঁরা দেশীয় স্টাইলে ঘরবাড়ি সাজান, তাঁরা টেরাকোটা, চায়না ক্লে, কাঠের, বেতের বা হোগলাপাতার তৈরি বাসনকোসন, তৈজসপত্র ব্যবহার করেন। এই বাড়িতে ফলস শিলিং তৈরিতেও বাঁশ বা বেতের ব্যবহার করা যেতে পারে। কেউ যদি বেশি খরচে বাড়ি সাজাতে চান, তবে সেটাও সম্ভব। তবে একজন ইন্টেরিয়র ডিজাইনার হিসেবে আমি মনে করি, ফ্ল্যাট ছোট বা বড় যেটাই হোক না কেন, পরিষ্কার-পরিচ্ছন্ন রাখলে, গুছিয়ে রাখলে, গাছপালার বা ফুলের টব থাকলে বাড়িটিকে সুন্দর লাগবে। নতুন বছরে বাড়িতে পরিবর্তন আনবে আসবাবপত্রের একটু জায়গা বদল। জানালার পর্দাগুলোও কিন্তু ঘরের চেহারা পরিবর্তন করতে পারে। শেষ করতে এসে আবারও বলি, ‘সুন্দর মনের’ প্রতিচ্ছবিই হলো ‘সুন্দর ঘর’। দিনের শেষে আমরা আমাদের প্রিয়জনদের নিয়ে শান্তিতে, আনন্দে ও নিশ্চিন্তে থাকতে চাই ঘরেই। ঘরটিকে এ কারণে সাজানো উচিত মনের মতো করেই।লেখক: চেয়ারম্যান, রেডিয়ান ইনস্টিটিউট অব ডিজাইন"
এক বিকেলে শেল্টেক্ বীথিকায়,"পাশের ভবনগুলো ক্রমেই ছোট হতে হতে ডুবে গেছে কুয়াশায়। সফেদ কুয়াশায় মোড়ানো বসতি ভেদ করে তখনো সবার দৃষ্টি খুঁজে ফিরছিল তুরাগ নদ। শেল্‌টেকের পরিচালক সামিয়া সেরাজ বলে উঠলেন, ‘তুরাগ আজ কুয়াশার দখলে।’ মনে মনে বলি, কুয়াশায় হারিয়ে যাওয়া তুরাগ দেখা না হোক। নগরে এমন বিস্তৃত কুয়াশায় মেলা দেখাও তো ভাগ্যের ব্যাপার।,এলাকাটি মিরপুর ১ নম্বরের কাছে লালকুঠি মসজিদের পাশে। এখানেই শেল্‌টেক্‌ প্রাইভেট লিমিটেডের আবাসন প্রকল্প—শেল্‌টেক্‌ বীথিকা। পাশাপাশি চারটি ১৪ তলা ভবন নিয়ে বিশেষায়িত এই আবাসন প্রকল্প। শেল্‌টেক্‌ বীথিকার মূল ফটক পেরিয়ে হাতের বাঁয়ে প্রথম ভবন। ডান পাশে একে একে তিনটি ভবন। দ্বিতীয় ভবন থেকে চতুর্থ ভবনের চারতলা পর্যন্ত রয়েছে গাড়ি রাখার ব্যবস্থা। পঞ্চম তলা থেকে ১৪ তলা পর্যন্ত চারটি ভবনে ১৮৪টি অ্যাপার্টমেন্ট (প্রতিটি ১৩৪০ থেকে ১৫৭৫ বর্গফুট) আর ১২টি বাণিজ্যিক জায়গা নিয়ে বীথিকা। আমরা তখন ছিলাম তৃতীয় ভবনটার ছাদে।,ছাদ থেকে নামার সময় সামিয়া সেরাজ বললেন, ‘নগরজীবনে মানুষের বসবাসের সমস্যা মাথায় রেখেই আমরা চেষ্টা করি প্রকল্প পরিকল্পনা করতে। এমনই একটি প্রকল্প শেল্‌টেক্‌ বীথিকা। মূলত মধ্য আয়ের মানুষের কথা বিবেচনা করেই এটি তৈরি করা হয়েছে। দৈনন্দিন জীবনের প্রয়োজনীয়তার কথা বিবেচনা করে সব সুবিধা একই সীমানার ভেতর নিয়েই শেল্‌টেক্‌ বীথিকা।’, মিষ্টি রোদের বিকেলে,বিকেলে মিষ্টি রোদ গায়ে মেখে আমরা আবার লিফটে উঠি নিচে নামব বলে। শেল্‌টেক্ বীথিকার তিনটি ভবন এখনো বাসিন্দাশূন্য। তাই বিভিন্ন তলায় থেমে আধুনিক সুযোগ-সুবিধাগুলো ঘুরে ঘুরে দেখার সুযোগ হলো অবলীলায়। তখন আমাদের সঙ্গী শেল্‌টেকে্‌র কয়েকজন কর্মী।, ‘এই যে এদিকে আসুন। এটি জিমনেসিয়াম। পাশেও আছে আরেকটা। সেটা নারীদের জন্য।’ একজন পাশ থেকে বলেন। দরজা খুলে দেখি ব্যায়ামাগার সরঞ্জাম দিয়ে সাজানো। অপেক্ষা শুধু অধিবাসীর।,ব্যায়ামাগার পেরিয়ে সুইমিংপুলের পাশে গিয়ে দাঁড়াই। প্রমাণ সাইজে সুইমিংপুলটা পানিপূর্ণ। কিন্তু এখনো আনুষ্ঠানিক উদ্বোধন হয়নি।,সেখান থেকে সুসজ্জিত অ্যাপার্টমেন্টে নিয়ে যান তাঁরা। আসবাবসহ অন্দরের সবকিছুই সাজানো। ক্রেতারা চাইলে নিজের ইচ্ছেমতো সাজাতে পারেন নিজের অ্যাপার্টমেন্ট। আবার সুসজ্জিত এসব অ্যাপার্টমেন্ট থেকেও পছন্দ করতে পারেন। শেল্‌টেকে্‌র কর্মীদের কথাতেই জানা যায় তথ্যগুলো। একটি বাথরুম দেখিয়ে পরিচালক সামিয়া সেরাজ বলেন, হুইলচেয়ারে চলাচল করেন এমন মানুষেরাও যেন সহজেই ব্যবহার করতে পারেন, সে কথা ভেবেই প্রতিটি অ্যাপার্টমেন্টের একটি প্রসাধনকক্ষ তৈরি করা হয়েছে।, সবুজে বসবাস,সীমানাপ্রাচীরের পাশ ঘেঁষে তৈরি করা হয়েছে হাঁটার পথ। সবুজ ঘাসের ছোট ছোট জায়গা রাখা হয়েছে শিশুদের জন্য। পাশাপাশি তিনটি ভবন ঘুরে আমরা নিচে নেমে সেই ওয়াকওয়ে ধরে খানিকটা হাঁটি। হাঁটতে হাঁটতে সামিয়া সেরাজ বলেন, বীথিকার বাসিন্দাদের যেন হৃদ্যতাপূর্ণ সম্পর্ক হয়, এখানকার শিশুরা যেন খেলাধুলা করার সুযোগ পায়, এমন চিন্তা থেকেই এই ব্যবস্থা। আজকাল নগরজীবনে মানুষে মানুষে দূরত্ব বাড়ছে, তা যেন ঘুচে যায়।,কথা বলার এক ফাঁকে একটি জায়গা দেখালেন। জানলাম, সেখানে বৃষ্টির পানি সংরক্ষণ করা হবে। সংরক্ষিত বৃষ্টির পানি দিয়েই প্রায় আট মাস গাড়ি পরিষ্কার আর বাগানের কাজে ব্যবহার করা যাবে।,সবুজের হাঁটা পথ ছেড়ে চলে আসি প্রথম ভবনের নিচতলায়। এটি অভ্যর্থনাকক্ষ। এরপর সুপারশপের জায়গা। বাসিন্দারা প্রয়োজনীয় কেনাকাটা এখান থেকেই সারতে পারবেন। ওপরের তলায় শেল্‌টেকের ব্যবস্থাপনা কার্যালয়। তৃতীয় তলায় কমিউনিটি সেন্টার। ২০০ জন মানুষের জন্য অনুষ্ঠান আয়োজন করা যায় এমন ব্যবস্থা রয়েছে। বীথিকার বাসিন্দারা ছোটখাটো আয়োজনগুলো এখানেই সারতে পারবেন। এর পাশেই আছে নারী ও পুরুষের নামাজ আদায় করার ব্যবস্থা।,এসব দেখে আমরা গিয়ে বসি একটি কনফারেন্স কক্ষে। শেল্‌টেকের বিপণন বিভাগের প্রধান আরিফুল ইসলাম জানালেন, ‘প্রকল্পের কিছু অ্যাপার্টমেন্টে বাসিন্দা উঠলেও কিছু অ্যাপার্টমেন্ট এখনো বিক্রি চলছে। ১৭ জানুয়ারি থেকে চলছে ‘বীথিকা রেডি অ্যাপার্টমেন্ট ফেয়ার-২০১৯’। ১৯ জানুয়ারি মেলার শেষ দিন। মেলা উপলক্ষে অ্যাপার্টমেন্ট বুকিং দিলে আমরা ক্রেতাদের তিন লাখ টাকা মূল্যছাড় অথবা রেডি অ্যাপার্টমেন্টের ওপর সর্বোচ্চ ১২ মাসের কিস্তি সুবিধা দিচ্ছি।’,সেখানেই কথা হয় দুজন বাসিন্দার সঙ্গে। তাঁদেরই একজন আমজাদ আলী। পেশায় চিকিৎসক। ধানমন্ডি থাকতেন। বছর দেড়েক হলো এখানে প্রথম ভবনটার একটি অ্যাপার্টমেন্টে উঠেছেন। বললেন, ‘পরিবেশ, নিরাপত্তা, সেবা—এই তিনটাই অতুলনীয়। আমার অফিসে যেতে কিছুটা কষ্ট হলেও নিজের বাসায় ফেরার একটা আলাদা আনন্দ আছে। সুপরিসর জায়গা। হাতের কাছে সবকিছু একসঙ্গে পাওয়া যায়। হাঁটাচলার জন্য সুন্দর জায়গা। পারিবারিক আবহ। সত্যিই খুবই হ্যাপি আমরা।’,শফিক মিন্টু নামের আরেক বাসিন্দা তাঁর কথায় সায় দেন। শফিক পেশায় ব্যবসায়ী। আমজাদ আলী এবং তিনি একই সময়ে উঠেছেন। তাঁদের কথা বলার ধরন বলে দিচ্ছিল, দুজনে দীর্ঘদিনের পরিচিত। যেন আত্মীয়তার বন্ধনে আবদ্ধ। শফিক মিন্টু বললেন, ‘আমার পারিবারিক বাসা এই এলাকাতেই। বাচ্চাদের কথা ভেবে এখানে অ্যাপার্টমেন্ট নিয়েছি। অফিস মিরপুর-১ নম্বরে। কারখানা সাভারে। যাতায়াতসহ নানাবিধ আধুনিক সুবিধাও পাচ্ছি এখানে উঠে।’,তাঁদের কথাতেই জানা গেল, এখানকার ব্যবস্থাপনার দায়িত্বে থাকছে শেল্‌টেক্‌। শেল্‌টেক্‌ বীথিকা সোসাইটির সদস্য হিসেবে প্রয়োজনীয় ফি দিয়েই সুইমিংপুলে সাঁতার কাটা, ব্যায়াম করাসহ সব সুবিধা পাবেন বাসিন্দারা। চৌহদ্দির ভেতর এমন আধুনিক সুবিধাসংবলিত অ্যাপার্টমেন্টের স্বপ্ন কার না আছে, শেল্‌টেক্‌ বীথিকা বুঝি সেই স্বপ্নেরই বাস্তব রূপ।"
অন্দরে গাছ রাখতে,"গৃহসজ্জায় সজীব ও সতেজ গাছের আবেদন চিরন্তন। বাড়ির আঙিনায়, লনে, বারান্দায় বা ছাদে গাছ লাগানোর চর্চা অনেক পুরোনো। তবে ঘরের ভেতরেও আজকাল শোভা পায় নানা রকম গাছ। অন্দরে এক টুকরো সবুজ ছাড়া সাজানো বাড়িও আজকাল ফাঁকা মনে হয়। তবে ঘরের ভেতর গাছ রাখার আগে ভেবে নিন কিসের মধ্যে গাছটা রাখবেন। কারণ, একটা সাধারণ টব ঘরের ভেতর রাখলে গাছের সৌন্দর্যের ফাঁক গলে চোখ পড়বে মলিন টবটার দিকে।,ফ্ল্যাট, বাড়ি বা অফিস—যেটাই হোক সবুজের ছোঁয়া পেতে ঘরের গাছ (ইনডোর প্ল্যান্টস) সবচেয়ে ভালো। যেসব গাছ আলো, রোদ-তাপসহনশীল, ছায়ায় বেঁচে থাকে সেগুলোই হচ্ছে ইনডোর প্ল্যান্টস। ইনডোর প্ল্যান্টসের মধ্যে জনপ্রিয় গাছগুলো হলো—পাতাবাহার, মানিপ্ল্যান্ট, অ্যালোভেরা, পাম ট্রি, ক্যাকটাস, ড্রেসিনা, স্পাইডার প্ল্যান্টস, মনেস্টেরা, মেরিন্ডা, সিলভার কুইন, অ্যানথুরিয়াম, আইভি লতা, রাবার, বনসাই ইত্যাদি। এ ছাড়া ব্যালকনির দেয়াল বা গ্রিল সাজাতে বিভিন্ন অর্কিড ও ক্রিপারজাতীয় গাছের কোনো জুড়ি নেই। বাড়ির মূল প্রবেশদ্বার থেকে শুরু করে বসার ঘর, শোয়ার ঘর, খাবার ঘর এমনকি রান্নাঘর বা স্নানঘর—সবখানেই অনায়াসেই রাখা যাবে এসব গাছ।,ঘরের বিভিন্ন কোণে জায়গা বুঝে বড়-ছোট মিলিয়ে গুচ্ছাকারে অথবা জায়গা ছোট হলে একটা-দুটো করে গাছ রাখা যেতে পারে। সেন্টার টেবিলের ওপরে বা ছোট ছোট ডিসপ্লে টেবিলের ওপরে ছোট ক্যাকটাস বনসাই বা মানিপ্ল্যান্টের ছোট চারা গাছ সাজিয়ে রাখলে ভালো লাগবে। আর এই গাছ রাখতে ছোট যে টব ব্যবহার করা হবে, তা হতে পারে মুখোশ বা মাথা আকৃতির। পড়ার টেবিল বা কর্মক্ষেত্রের টেবিলের ওপরে ছোট ছোট পটেড প্ল্যান্টস রাখলে একঘেয়েমি দূর হবে। এসব গাছ রাখার পাত্র নানা রকম রং ব্যবহার করে কার্টুন বা নকশায় ভরিয়ে তোলা যায়। একইভাবে রান্নাঘরের এক কোণে স্ল্যাবের ওপরে ছোট পটেড প্ল্যান্টস মনে আনবে প্রশান্তি। আর ব্যালকনির আকার বুঝে ছোটখাটো একটা বাগানই করে নেওয়া যেতে পারে। ব্যালকনিটা যদি আকারে একটু বড় হয়, তবে ফ্লোরের টাইলস তুলে ফেলে, প্লাস্টিকের ব্যাগ বিছিয়ে মাটি ফেলে সত্যিকারের বাগানের আদলেই বাগান করা যেতে পারে, আর ব্যালকনি ছোট হলে পটেড প্ল্যান্টস দিয়ে সঙ্গে পাথর ফাউন্টেন দিয়ে বাগান করে নিতে হবে। ব্যালকনির দেয়ালজুড়ে হ্যাঙ্গিং পটে করে ঝুলিয়ে দেওয়া যায় ছোট ছোট অনেক গাছ। সে ক্ষেত্রে পটগুলো বিভিন্ন রঙের হতে পারে। এ ছাড়া বসার ঘরের দেয়ালেও হ্যাঙ্গিং পটে গাছ রাখলে ভালো লাগবে। এই পট ঝোলানোর জন্য কাঠের তৈরি ফ্রেম ব্যবহার করা যেতে পারে।,গাছ সাজাতে নান্দনিক পাত্র,আগে বিভিন্ন আকার ও নকশার মাটির টবে এসব গাছ লাগানো হতো। তবে এখন আধুনিক গৃহসাজে গাছের পটে এসেছে ভিন্নতা। এখন গাছটিকে আরও নান্দনিক করে তুলতে মূল টব বা বোতলটিকে রাখা হচ্ছে নানান নকশা ও ম্যাটেরিয়ালে তৈরি বৈচিত্র্যপূর্ণ কোনো পট বা হোল্ডারে। অনেক দিন গাছ লাগানোর ফলে মাটির টবগুলোতে ফাঙ্গাস পরে স্যাঁতসেঁতে হয়ে যায়, অনেকে আবার প্লাস্টিকের বোতল কেটেও গাছ লাগিয়ে থাকেন, যা দেখতে ভালো লাগে না। তাই এগুলোকেই গৃহসাজে নান্দনিকভাবে উপস্থাপন করতে ব্যবহার করা যায় মাটির চাড়ি, গাছের গুঁড়ি, বাঁশ, নান্দনিক টেরাকোটার পট, কাঠের বক্স, কাঠের স্ট্যান্ড, সিরামিক বা পিতলের পট, নারকেলের মালা ইত্যাদি। স্বচ্ছ কাচের জারে নুড়িপাথর ও পানি দিয়ে ড্রেসিনা ও মানিপ্ল্যান্ট রাখলে অনেক বেশি স্নিগ্ধ লাগবে। এ রকম স্বচ্ছ জারের একটি গাছের আয়োজন গোসলের ঘরে রাখলে অনেক বেশি সতেজ লাগবে ঘরটি।,এ ছাড়া এখন শীতকাল, নানান রঙের ফুলের সমাহার চারদিকে। তাই এসব মৌসুমি ফুলের গাছ দিয়েও এই সময়টায় ঘর সাজানো যেতে পারে। ঘরে ফুলগাছ খুব ভালো হয় না, তাই দু–এক দিন অন্তর গাছ বাইরে বের করে রাখতে হবে। তবে ব্যালকনির বাগানে বাহারি ফুলের গাছ লাগানো যাবে অনায়াসেই। একটা কাঠের গুঁড়ির ভেতরে কয়েকটা ফুলের ছোট টব বসিয়ে সেটা রাখা যেতে পারে ঘরের এক কোণে। রিকশাচিত্র আঁকা নানা ধরনের উপকরণের চল দেখা যাচ্ছে আজকাল। একটা বালতির গায়ে রিকশাচিত্র আঁকিয়ে নিয়ে সেটার ভেতরে গাছ রেখে তা ঝুলিয়ে রাখতে পারেন দরজার বাইরের অংশে। উৎসবের সময় এভাবে ঘর সাজাতে চাইলে টব রাখার পাত্রটি উৎসবের মেজাজ বুঝে নির্বাচন করতে পারেন।,কিছু পরামর্শ,■ গাছ এমন জায়গায় রাখতে হবে যেন সেখানে পর্যাপ্ত আলো-বাতাস চলাচল করে।,■ সপ্তাহে একদিন গাছগুলোকে রোদে দিতে হবে।,■ দু–এক দিন পরপর গাছের গোড়ায় অল্প পানি দিতে হবে। টবে যেন বেশি পানি জমে না থাকে।,■ প্রতি সপ্তাহে অন্তত একদিন টবের মাটি খুঁড়ে দিতে হবে।,■ দুই সপ্তাহ অন্তর গাছের পাতায় পানি স্প্রে করতে হবে।,■ ঘরের আকৃতি ও ধরনের ওপর লক্ষ রেখে গাছ নির্বাচন করতে হবে।,লেখক: প্রধান পরিচলন কর্মকর্তা ও পরামর্শক, অ্যাস্থেটিক ইন্টেরিয়রস"
ছোট পাত্রে মাছের যত্ন,"ছোট্ট কাচের জারে দুটি রঙিন মাছের জলজ সংসার। এতে নেই বাড়তি জিনিসপত্রের আধিক্য। কেউ কেউ হয়তো জারের তলানিতে কিছু নুড়িপাথর বিছিয়ে দেয়, কেউ হয়তো সেই পাথরে রোপণ করে গুল্মজাতীয় উদ্ভিদ। সব মিলিয়ে দুটি মাছের এমন নিরিবিলি ভুবন রচনায় আন্তরিক যত্নের প্রয়োজন। এমনটাই জানালেন ঢাকার কাঁটাবন এলাকার অ্যাকুইরিয়ামের মাছ বিক্রেতারা। খেয়াল রাখুন এই বিষয়গুলো—,* প্রথমেই মাছ বাছাই করুন নিরীহ দেখে। এদের মধ্যে সবার আগে আসবে গোল্ডফিশের নাম। তারপর আছে গাপ্পি, অ্যানজেল, রেইনবো, পার্ল গৌরামি, প্লাটিস, নিওন টেট্রা ইত্যাদি মাছ। ছোট জারে ফাইটার ফিশ বা বড় আকারের কোনো মাছ না রাখাই ভালো। ফাইটার এক জারে একটা রাখতে পারেন।,* যে পাত্রে বা প্লাস্টিকের ব্যাগে মাছ নিয়ে আসবেন, সেটার পানিটুকু নতুন পাত্রেও রাখুন। না হলে নতুন তাপমাত্রার পানিতে মাছগুলো অস্বস্তিতে পড়ে যাবে, মৃত্যুর কারণও হতে পারে।,* প্রতিদিন মাছদের খাবার দিতে হবে নির্দিষ্ট একটি সময়ে। সকালে দেওয়াই ভালো। বেশি খাবার মাছের মৃত্যুর কারণ হয়ে দাঁড়ায়। মাছগুলো গাপুশগুপুশ করে খেলেও এই লোভ আপনাকেই সামলাতে হবে। দিনে ৮–১০টি দানা দুটি মাছের জন্য যথেষ্ট।,* পানিতে গুল্মজাতীয় গাছ রাখার আগে জেনে নিন, আপনার মাছগুলো পাতা খায় কি না। যেমন গোল্ডফিশ গাছের পাতা খেয়ে ফেলে। ফলে গোল্ডফিশের সঙ্গে গাছ রাখার মানে নেই। আবার প্লাটিস বা গাপ্পির মতো মাছগুলো পাতা খায় না।,* জারের পানি ঘোলা হলেই পরিষ্কার করুন। পরিষ্কারের সময়ও জারের পুরোনো পানি কিছুটা রেখে দিন। শীতের দিনে পানি বদলানোর সময় আরও বেশি সতর্ক থাকতে হবে।,* ছোট জারে অক্সিজেন দেওয়ার অবকাশ থাকে না, তাই সময়–সুযোগ পেলে পরিষ্কার হাতে অথবা কাঠি দিয়ে পানি নেড়েচেড়ে দিতে পারেন। এর ফলে মাছগুলো ভালোভাবে অক্সিজেন পাবে।"
সিল্ক শাড়ির যত্ন,"শীতকাল সিল্ক শাড়ি পরার জন্য উপযুক্ত সময়। কারণ, সিল্ক শুধু আভিজাত্যই প্রকাশ করে না, শীতের হাত থেকেও দূরে রাখে। যদিও বর্ষপঞ্জির হিসাবে শীত আসতে আরও বেশ কিছু দিন বাকি। হিমেল হাওয়া টের পাওয়া যাচ্ছে এখনই। সিল্ক শাড়ি পরার দিনও এল বলে। সিল্ক শাড়ির জন্য চাই বাড়তি যত্ন। সেসব যত্নআত্তির কথা জেনে নেওয়া যাক এক ঝলকে।,প্রথম শর্ত হলো, সিল্কের শাড়ি স্যাঁতসেঁতে জায়গায় একদম রাখা যাবে না। পোকা এড়াতে সিল্কের শাড়িতে ন্যাপথলিন বল না রাখাই ভালো। এতে শাড়িতে ন্যাপথলিনের গন্ধ বসে যেতে পারে। এর পরিবর্তে দারুচিনি বা লবঙ্গ ব্যবহার করুন। এ ছাড়া ভারী কাজ করা সিল্কের শাড়ি হ্যাঙ্গারে ঝুলিয়ে রাখার পরামর্শ দেন গার্হস্থ্য অর্থনীতি কলেজের বস্ত্র ও বয়নশিল্প বিভাগের সহযোগী অধ্যাপক দিলরুবা হোসাইন।, সিল্ক শাড়ি ধোয়া কিছুটা ঝামেলার বিষয়। তাই লন্ড্রিতে ড্রাই ওয়াশ করা ভালো বলে মনে করেন সপুরা সিল্ক মিলস লিমিটেড-এর ব্যবস্থাপক মো. শরিফুল ইসলাম। বাড়িতে ধুতে হলে সাবধানতা অবলম্বন করতে হবে। হালকা কোনো শ্যাম্পু দিয়ে পানিতে অল্প কিছুক্ষণ ডুবিয়ে রাখতে হবে। এরপর ভালোভাবে পানিতে ধুয়ে নিয়ে সূর্যের আলোতে শুকিয়ে নিতে হবে। কখনোই সিল্ক শাড়ি জোরে কচলানো যাবে না। এতে কাপড়ের স্থায়ী ক্ষতি হয়ে যেতে পারে। বাড়িতে সিল্ক শাড়ি ইস্ত্রি করার ক্ষেত্রেও বাড়তি সাবধানতা মানতে হবে। শাড়ি হালকা ভেজা থাকতেই উল্টো করে ইস্ত্রি করতে হবে। হাতের কাজ করা বা ব্লক করা সিল্ক শাড়ির ক্ষেত্রে সুতি পাতলা কাপড় বিছিয়ে নেওয়া ভালো।,আমাদের দেশে আবহাওয়ায় আর্দ্রতা বেশি, ফলে কাপড়ে খুব সহজেই ছত্রাক পড়ে যায়। এ থেকে মুক্তি পেতে মাঝে মাঝে শাড়ি রোদে দিয়ে ভাঁজ পাল্টে নিন। আবার কাঠের আলমারির ঘুণপোকাও কাপড় কেটে ফেলতে পারে। আলমারির ভেতর বার্নিশ বা কেরোসিন দিয়ে মুছে নিলে এর থেকে পরিত্রাণ পাওয়া সম্ভব।,ঢাকার নদীয়া ড্রাই ক্লিনার্সের কর্মী মো. আলম জানালেন, সুগন্ধি কখনো শাড়িতে স্প্রে করবেন না। ভেজা হাত শাড়িতে মুছবেন না। শাড়িতে কোথাও দাগ লাগলে সঙ্গে সঙ্গে পাউডার দিয়ে দিন। পরে ধুয়ে ফেলুন। ঘামে ভেজা শাড়ি কখনোই ভাঁজ করা যাবে না। শুকিয়ে, পরিষ্কার করে তারপর তুলে রাখুন। প্লাস্টিকের ব্যাগে সিল্ক শাড়ি সংরক্ষণ না করাই ভালো। এতে শাড়ির ভেতরের আর্দ্রতা থেকে যেতে পারে।"
অন্দরে বড়দিন,"বড়দিন উৎসবের আবহ নিয়েই আসে। সেই ছোঁয়া যদি অন্দরে না থাকে, তাহলে কি চলে! তাই ঘরদোর এদিনে সাজিয়ে–গুছিয়ে রাখা চাই। হোক সেটা মূল ফটক, হোক বাড়ির উঠান, বারান্দা বা ঘরের একটি কোনা। ঠিকঠাক সাজাতে পারলে পুরো বাড়িতে ফিরে আসবে বড়দিনের আবহ।‘একটা সময় আমাদের দেশের পাঁচ তারকা হোটেলগুলোতেই বড়দিনের সাজসজ্জা চোখে পড়ত। কিন্তু বেশ কিছু বছর ধরে বদলেছে এই ধারা। অনেকেই এখন বিশেষভাবে ঘরবাড়ি সাজিয়ে তোলেন বড়দিনে। ছোট দোকান বা বাড়িঘরগুলো ভিন্ন ভিন্ন উপায়ে সাজানোর চেষ্টা দেখা যায়।’ জানালেন ইন্টেরিয়র ডিজাইনার গুলশান নাসরিন চৌধুরী।তিনি পরামর্শ দিলেন বড়দিনের আবহে ঘর সাজানো বিষয়ে—,ঘরের ভেতরেও দেয়ালে মরিচবাতি দিয়ে সাজাতে পারেন। ক্রিসমাস ট্রি ঘরে রাখলে সেই গাছের পাশে সান্তার থলে ঝুলিয়ে রেখে দিতে পারেন। রঙিন মোজার ভেতরে আগে থেকেই বাচ্চাদের জন্য নানা রকম উপহার ঢুকিয়ে রাখুন। উপহারে পুতুল হিসেবে সান্তাক্লজও থাকতে পারে। এ ছাড়া থলেতে উপহার না রেখে তা রাখতে পারেন গাছের নিচে স্তূপ করে। ঘর সাজাতে পারেন বিভিন্ন রকমের মোম দিয়ে। একইভাবে বল, তারা, মরিচবাতি ইত্যাদি দিয়ে গাছ সাজানো যাবে। মোজার ভেতরে থাকতে পারে চকলেট, কাগজের ছোট্ট ও খালি বাক্স, যা সোনালি ও রুপালি কাগজ দিয়ে মোড়ানো থাকবে ছোট্ট ছোট্ট ল্যাম্প ইত্যাদি।তুলার বল বা চকচকে কাগজের বল বানিয়ে সুতা দিয়ে ক্রিসমাস গাছে বা এক কোনার দেয়াল থেকে ঝুলিয়ে দিতে পারেন। চাইলে ক্রিসমাসগাছের নিচেও সাজিয়ে রাখতে পারেন। শীতের দেশের তুষারপাতের আবহ পাওয়া যাবে। ভেতরে থাকুক লাল-সাদা রঙের ছোঁয়া। পর্দার কাপড়, খাবার টেবিলের রানার ও ম্যাট, সোফার কুশন, মেঝের শতরঞ্জি এসবে রাখুন লাল ও সাদা রঙের প্রাধান্য। ম্যাট, পর্দা বা কুশনে কুশির কাজ থাকলেও ভালো লাগবে। পর্দার কাপড় টিস্যু, নেট, জর্জেট এসবের হলে ভালো লাগবে। খাবার টেবিলে সিরামিকের বাটিতে সাজিয়ে রাখতে পারেন নানা রকম চকলেট আর বিস্কুট। রঙিণ কাচের বোতল, ফুলের রিং দিয়ে সাজাতে পারেন আশপাশ।"
ছোট বারান্দায় বাগান,"আধুনিক বাড়িতে বড় জায়গা মেলা ভার। কিন্তু বাগান করার শখ থাকলে বা মানসিক চাপ কমাতে ছোট বারান্দায় করতে পারেন বাগান। সে বিষয়ে থাকল বেশ কিছু টিপস।,বারান্দায় বাগান করার ক্ষেত্রে প্রথমেই দেখতে হবে, পর্যাপ্ত আলো আছে কিনা। আলো না থাকলে তা বিবেচনা করে গাছ বাছাই করতে হবে। অল্প আলোতেও টিকে যায় পাতাবাহার, মানিপ্ল্যান্ট কিংবা বিভিন্ন প্রকার ফার্ণ, ইনডোর প্ল্যান্ট ও লতানো গাছ।,বারান্দার দেয়াল, সিলিং ও গ্রিলেও ঝুলিয়ে রাখা যায় এমন টব রাখতে হবে।,মাটির পাত্রের পানিতে মশার বিস্তার রোধে রাখতে পারেন গাপ্পি মাছ। এ মাছ মশার লার্ভা খেয়ে ফেলে। তবে নিয়মিত পাত্রের পানি ও আগাছা পরিবর্তন করতে হবে।,বারান্দায় রয়েছে নিম, তুলসী, পুদিনা, কালোমেঘ, অরিগ্যানো, কারিপাতার মতো ওষধি গাছও লাগাতে পারেন।,বারান্দায় রাখতে পারেন গোলাপ, রজনীগন্ধা, রঙ্গন, দোলনচাঁপা, বেলিগাছ। লক্ষ রাখুন, সব ঋতুর ফুলের গাছ রাখতে। এতে বছরজুড়ে বাগানে ফুল থাকবে, থাকবে সুবাস।,আবার ধরুন, ধোঁয়া ওঠা গরম ভাতের সঙ্গে যদি নিজের বাগানের কাঁচা মরিচেই কামড় বসিয়ে দেওয়া যায়? কিংবা নিত্য দিনের রান্নায় টমেটো, মুলা, গাজরের জন্য বাজারে ছুটতে না হয়! বাড়ির বারান্দাতে করতে পারেন এসব সবজির চাষও। এমনকি নানা প্রকার শাকও চাষ করা যায়।,গাছের জন্য প্রয়োজনীয় কম্পোস্ট–মিশ্রিত মাটি এবং সার ও পাবেন নার্সারিতেই। তৈরি করতে পারেন জৈব সার। শাকসবজি বা ফলের অবশিষ্টাংশ কিংবা চা বা কফির ফেলে দেওয়া গুঁড়ো দিয়েই তৈরি করা যায় জৈব সার।,বারান্দায় বাগান তো করা হলো। এবার সেখানে একটি ছোট্ট বসার জায়গা করে নিন।"
পানির কলে বৈচিত্র্য,"শহুরে মানুষের জন্য পানির কল শুধু প্রয়োজন নয়, শৌখিনতারও অংশ। তাই আধুনিক জীবনধারার পরিবর্তনের সঙ্গে সঙ্গে পরিবর্তন এসেছে পানির কলের নকশা ও নান্দনিকতায়।,ঢাকার হাতিরপুলের হালিম স্যানিটারির বিক্রয় ব্যবস্থাপক আলম হোসেন বলেন, ‘মানুষ বর্তমানে পানির কলের ব্যাপারে এখন অনেকটাই সচেতন। আর তাই আমরাও পানির কলের নকশায় পরিবর্তন এনেছি। কারণ, মানুষ প্রতিদিনই নতুন কিছু চায়। ক্রেতাদের চাহিদার কথা মাথায় রেখে আমরা দেশের পাশাপাশি বিভিন্ন দেশ থেকে এগুলো আমদানি করছি।’ এসব নতুন নকশা ও পাশ্চাত্য ধাঁচের এই ফেন্সি আইটেমগুলোর বিক্রি কেমন, জানতে চাইলে তিনি জানান, বিক্রি বেশ ভালোই। বর্তমানে মানুষ ঘরের অন্যান্য অংশের সঙ্গে পানির কলকেও সমান গুরুত্ব দিচ্ছে।,বাহারি ডিজাইন: ঘুম থেকে উঠেই কল ছাড়তে হয় পানির প্রয়োজনে। দাঁত মাজা, গোসল করা, কত কাজ! পানির কলগুলোতেও তাই দেখা যাচ্ছে নানা বাহারি নকশা। রাজধানীর নর্থ সাউথ রোডের আরএফএলের নিজস্ব বিক্রয় প্রতিনিধি সিটি স্যানিটারি স্বত্বাধিকারী সরোয়ার হোসেন জানান, ক্রেতাদের চাহিদা অনুযায়ী বাহারি ডিজাইনের পানির কল রয়েছে। কোনোটি দেখতে গোল আপেলের মতো, আবার কোনোটা দেখতে জিরাফের গলার মতো লম্বা বাঁকানো, কোনোটা দেখতে কুণ্ডলাকৃতির সাপের মতো, যেন ফণা তুলে দাঁড়িয়ে আছে। তাহলেও রয়েছে বৈচিত্র্য। নানা আকৃতি আর নকশার এ কলগুলোর মধ্যে রয়েছে বেসিন মিক্সার, বাথটাব মিক্সার ও শাওয়ার মিক্সার। এ কলগুলো দেশি ও বিদেশি দুই ধরনেরই হয়ে থাকে।,মান ও দাম: নকশা ও আকৃতির ওপর এসব কলের দাম নির্ভর করে। ঢাকার আলুবাজারে শিপু ট্রেড ইন্টারন্যাশনালের স্বত্বাধিকারী সাইদুল আলম জানান, বাজারে আরএফএল, শরীফ, নাজমা শাহনূর মেটাল, আলিফা মেটাল, রয়েলসহ দেশীয় বিভিন্ন কোম্পানির পানির কল বাজারে পাওয়া যায়। এ ছাড়া বিদেশ থেকে আমদানি করা পানির কল বাজারে পাওয়া যায়। এগুলো দাম তুলনামূলক বেশি—মানভেদে ৫০০ থেকে ৫ হাজার টাকা। এ ছাড়া সেট হিসেবে পানির কল বিক্রি করা হয়। কলের সেটের দাম ৭ হাজার থেকে ৪৫ হাজার টাকার মধ্যে। আবার একধরনের কল রয়েছে, যা কাজ করবে হাতের স্পর্শ ছাড়াই। কলের নিচে হাত রাখলেই ঝরে পড়বে পানি। সেন্সরযুক্ত এসব কলের দাম পড়বে ৭ হাজার থেকে ২০ হাজার টাকার মধ্যে। এ ছাড়া বাজারে প্লাস্টিকের পানির কলও রয়েছে। এগুলো দাম ১০০ থেকে ৫৫০ টাকার মধ্যে।,কোথায় পাবেন: এসব পাওয়া যাবে ঢাকার নর্থ সাউথ রোড, সোনারগাঁও রোড (বাংলামোটর), কারওয়ানবাজার, পুরান ঢাকা, গ্রিনরোড, পান্থপথ, কলাবাগান, নিউমার্কেট, এলিফ্যান্ট রোড, স্টেডিয়াম মার্কেট, গুলিস্তান, মৌচাক, মগবাজারসহ আপনার কাছের হার্ডওয়্যার ও স্যানিটারির দোকানগুলোতে।"
মোমের আলোয় ফুলেল ছোঁয়ায়,"সারা দিনের হাজারো ঝক্কি–ঝামেলা সামলে বাড়ি ফিরে প্রশান্তির আমেজ পেতে একটু তো মন চায়। অন্দরসাজে মোমের আলো আর ফুলের ছোঁয়ায় একটু রদবদল, ভিন্ন আমেজ আনতে খানিকটা সাহায্য করে বৈকি।,এই যেমন ফুলের স্নিগ্ধ সুবাসে জড়িয়ে যায় মন। তবে সব ফুলই যে সুবাস ছড়ায় তা কিন্তু নয়, কিছু কিছু ফুল তার নিজ সৌন্দর্যে অন্যের মন দখল করে নেয়। এমনই কিছু ফুলের ব্যবহার অন্দরসজ্জায় আনে প্রশান্তির আবহ। এদিকে অন্দরে মায়াবিকতার ছোঁয়া আনতে মোমের আলোর ব্যবহার করতে পারেন । ঘর সাজানোয় মোম ও ফুলের—এ যুগলবন্দী ঘরে নিয়ে আসতে পারে এক মুঠো শান্তির আমেজ।,আর্ক ভিজের স্থপতি মেহেরুন ফারজানা বলছিলেন, ঘরের পরিবেশকে ঠান্ডা রাখতে স্থাপত্যবিদ্যায় সাধারণত ওয়ার্ম লাইট বা হালকা আলো ব্যবহারে কথা বলা হয়ে থাকে। যা মনকে প্রশান্ত রাখতে সাহায্য করে। স্পটলাইট বা ল্যাম্প শ্যাডের আলো এ ধরনের আবহ আনতে সাহায্য করে। এদিকে মোম সবার কাছে সহজলভ্য হওয়ায়, যে কেউই এর আলোর ব্যবহারেও ঘরে আনতে পারেন শীতল আমেজ। বাজারে এখন অনেক নান্দনিক নকশার মোম পাওয়া যায়।,শুধু বিশেষ কোনো দিনই নয়, ঘর সাজাতে ফুলের ব্যবহার এখন সব সময় জনপ্রিয়। অন্দরসজ্জাবিদ সাবিহা কুমু ঘর সাজাতে প্রায়ই ফুলের ব্যবহার করে থাকেন। তিনি বললেন, ফুলের সঙ্গে যদি মোমের আলোর ব্যবহার করা যায়, তবে ভিন্নমাত্রায় সেজে উঠে ঘর। সাধারণত বসার ঘরকে সাধ্যমতো সবাই নান্দনিকভাবে সাজাতে চান। ঘরের যেকোনো একটি কোনা নির্ধারণ করে সেখানে মাটির পটারি রেখে দিন। পটারিতে টেবিল টপ হিসেবে গোলাকৃতির কাচ ব্যবহার করতে পারেন। এর ওপরে মোমের পাশাপাশি রাখতে পারেন বিভিন্ন ধরনের দেশীয় মোটিফের শো–পিস। সামনে ছোট একটি বক্স টেবিলে প্লেট রেখে তাতে ছড়িয়ে দিন কিছু সুগন্ধি ফুল। এবার মেঝেতে মাটির ট্রে রেখে কিছু রংবেরঙের মোম বাতি জ্বালিয়ে রাখুন। যদি সম্ভব হয়, একপাশে কৃত্রিম পানির ফোয়ারা রাখতে পারেন। অল্প পরিসরের বসার ঘরে হালকা আসবাবের মাঝেও এ আয়োজনটি আনবে প্রশান্তির আমেজ।,এখন পদ্ম ফুলের সময়। এমনই ফুল দিয়ে সাজাতে পারেন ঘর। বাসার অনেক দেয়ালই তো ফাঁকা পড়ে থাকে। তেমনই একটা দেয়ালে ঝুলিয়ে দিন কাঠের আয়না। নিচে টেবিল বা বক্স বসিয়ে নিতে পারেন। একটি ছোট গ্লাস বা কাপে পদ্ম ফুল রেখে দিন। এর পাশে ছোট ট্রেতে সাজিয়ে রাখতে পারেন নানা রঙের মোমবাতি। পেছনে ছোট মাটির ফুলদানি রাখতে ভুল হয় না যেন।,ঘরে থাকা খুব সাধারণ জিনিসের ব্যবহারই অন্দরসজ্জায় আসতে পারে ভিন্ন আবহ। এ যেমন খোপ খোপ দেওয়া বাঁশের ট্রে ব্যবহার করতে পারেন মোম সাজাতে। খোপে তিনটি সাদা কাচের গ্লাস রেখে এর ভেতর সারিবদ্ধভাবে বসিয়ে দিন লাল, হলুদ আর বেগুনি রঙের মোম। পাশে কাচের ফুলদানিতে থাকা সাদা জারবারা দেখুন না কেমন স্নিগ্ধতায় ভরিয়ে দিচ্ছে ঘর।,ঘর সাজাতে মোমের আলো শুধু রাতের বেলাই নয়, দিনের আলোতেও অন্দরে আনতে পারে বাড়তি শোভা। এ জন্য বারান্দার একটি কোণে বিভিন্ন পটারি ও মাটির পাত্রে গাছগুলো রেখে সামনে কিছু বড় পাথর ছড়িয়ে দিন। এর ওপর কালো মাটির পাত্রে কিছু গোলাপের পাপড়ি ছড়িয়ে তার ওপর ছোট ছোট মোম বসিয়ে দিন। বারান্দায় এ ধরনের আয়োজন মুগ্ধ করবে যে কাউকে।"
কোন তোয়ালের কী কাজ,"সারা দিন নানা দরকারে পানি ব্যবহার করতে হয়। গোসল কিংবা হাত–মুখ ধোয়ার পর প্রথমেই প্রয়োজন হয় একটি তোয়ালের। বাজারে অনেক রকম তোয়ালে পাওয়া গেলেও সব কাজের জন্য কিন্তু সব তোয়ালে নয়।,সাধারণত সাত ধরনের তোয়ালে বাজারে পাওয়া যায়। এগুলোর মধ্যে রয়েছে বাথ টাওয়েল, হাত তোয়ালে বা হ্যান্ড টাওয়েল, ফেইস টাওয়েল, বাথরোব (গোসলের পর গায়ে পরার তোয়ালে), বাথ ম্যাট, সুইমিং টাওয়েল ও মাসাজ টাওয়েল। এত ধরন–ধারণের তোয়ালে অবশ্য পাঁচ তারকা হোটেলগুলোতেই ব্যবহার করা হয়।,রাজধানীর প্যান প্যাসিফিক সোনারগাঁও হোটেলের চিফ এক্সিকিউটিভ হাউসকিপার ওলিউল্লাহ বলেন, ‘আরামদায়ক হয় বলে আমরা সুতির তোয়ালেই এনে থাকি। এ ছাড়া তোয়ালেগুলো ব্যবহারের পর পরিষ্কার করার জন্য নিজস্ব লন্ড্রিতে দেওয়া হয়, যেখানে স্বয়ংক্রিয় যন্ত্রে হাতের কোনো স্পর্শ ছাড়াই ধোয়া হয়। আবার শুকানোর জন্যও রয়েছে যন্ত্র। কাজের ধরনের ওপর নির্ভর করে এগুলোর রং হয় ভিন্ন ভিন্ন। ঘরে ব্যবহারের জন্য সাধারণত সাদা, সুইমিংপুলে নীল বা আকাশি, মাসাজরুমে মেয়েদের জন্য গোলাপি ও ছেলেদের জন্য ধূসর রঙের তোয়ালে রাখা হয়।’,বাড়িতে সাত ধরনের তোয়ালের ব্যবহার হয় না বললেই চলে। আবার তোয়ালের বৈচিত্র্য অন্দরের সৌন্দর্যও বাড়াতে পারে। অন্দরসজ্জাবিদ গুলশান নাসরিন চৌধুরী বলেন, কাজের ধরন অনুসারে তোয়ালের আকার ও রং নির্বাচন করতে হবে। খাবার ঘরে টেবিলের পাশে যে তোয়ালের রাখা হয় তা ছোট হওয়াই উচিত। এই তোয়ালে হালকা গোলাপি বা আকাশি রঙের হতে পারে। ফ্রিজের হাতলের জন্য সবুজ, নীল বা মেরুন রঙের তোয়ালে ভালো হবে। অন্যদিকে স্নানঘরে যে তোয়ালে ব্যবহার করা হয়, তা হতে পারে হালকা রঙের মধ্যে গাঢ় ছাপার মাঝারি তোয়ালে। ঘর ও কাজ অনুসারে তোয়ালে বাছাই করলে অন্দরের সৌন্দর্যও বাড়াতে পারে।,তোয়ালের যত্নে সাধারণত উদাসীনতা দেখা যায়। গার্হস্থ্য অর্থনীতি কলেজের উপাধ্যক্ষ সনিয়া বেগম জানান, তোয়ালের বুনন হয় পাইল আকারের অর্থাৎ এর সুতা থাকে স্তূপাকারে। অন্য কাপড়ের মতো খুব দ্রুত এটি শুকায় না। ফলে রোদে না শুকালে ছত্রাক পড়ে যেতে পারে।,তোয়ালের যত্নে,■ বাজার থেকে তোয়ালে কিনে প্রথমে গরম পানিতে ধুয়ে আলগা ধুলা, রং ও সিলিকন দূর করে নিতে হবে। ব্যবহারের পর গোসলখানায় তোয়ালে রাখা যাবে না।,■ ওয়াশিং মেশিনে ধুতে চাইলে ৬০ ডিগ্রি সেন্টিগ্রেডের নিচে ট্রাম্বেল ড্রাই করতে হবে। আর সবধরনের জীবাণু দূর করতে ৭০ ডিগ্রি সেন্টিগ্রেডে পরিষ্কার করা যেতে পারে।,■ রঙিন তোয়ালে ধুতে ক্লোরিন ব্লিচ ব্যবহার করা উচিত নয়। এতে রং উঠে যায়। ডিটারজেন্ট দিয়ে ধোয়ার পর শেষবার পরিষ্কার পানিতে সামান্য ভিনেগার ব্যবহার করলে বাড়তি সাবান চলে যায়।"
হিমায়িত খাবার সংরক্ষণ,"হিমায়িত বা ফ্রোজেন খাবারের এখন বেশ চাহিদা। বাড়িতে বানিয়ে ডিপ ফ্রিজে রেখে নির্দিষ্ট সময় পর্যন্ত খাওয়া যায়। আবার সময় না থাকলে বাজার থেকেও কিনে আনা যায় হিমায়িত খাবার।,হিমায়িত খাবার বাড়িতে সংরক্ষণ করা যায় নানাভাবে। বিভিন্ন রকমের বক্স, জিপার ব্যাগ, র‌্যাপিং পেপার, ফয়েল পেপার, স্টাইরো ফোম ফুড কনটেইনার, কার্ড পলি স্টারিং ফুড কনটেইনার, প্লাস্টিক ফুড গ্রেড কনটেইনার, অ্যালুমিনিয়াম ফয়েল ফুড গ্রেড কনটেইনার/পলিথিন ফুড গ্রেড কনটেইনারে হিমায়িত খাবার রেখে দেওয়া সহজ।,হিমায়িত অনেক খাবার তৈরির সময় কিছু উপকরণ লাগে। ফ্রিজ থেকে হিমায়িত খাবার বের করে রান্নার সময় প্রয়োজনীয় জিনিসগুলো হাতের কাছে রাখতে হবে।,খাবার গরমের সময় ফ্রাইপ্যানে তেল গরম হওয়া পর্যন্ত অপেক্ষা করতে হবে। আগুনের আঁচ কমিয়ে দিয়ে গরম তেলে ফ্রোজেন খাবারটি দিয়ে ঢেকে দিন। ধীরে ধীরে হবে। কিছুক্ষণ পর উল্টে দিন। আবারও ঢেকে দিতে হবে। কিছুক্ষণ পর সোনালি-বাদামি রং হয়ে গেলে উঠিয়ে কিচেন পেপারের ওপর রেখে দিন।,এই নিয়মে হিমায়িত খাবার ভাজলে খাবারের স্বাদ ঠিক থাকবে। খাবার তৈরি করার সময় প্রথমে সমান কোনো পাত্রে ২ থেকে ৩ ঘণ্টা ডিপ ফ্রিজে রেখে দিতে হবে। তারপর নামিয়ে ফুড কনটেইনারে ভরে সংরক্ষণ করুন।,লেখক: পরিচালক, গৃহসুখন"
পড়ার ঘরে দুদণ্ড শান্তি,"দিন যায়...ধুলো জমে। রোজ সকালে জানালাটা খুলে দেওয়ার সময় মনে হয় এই বইটা হাতে নিয়ে একটা-দুটো পাতা পড়ি। কিন্তু সময়টা যে তখন বের হওয়ার, অফিস যাওয়ার। যখন ফিরে আসব তখন এই স্নিগ্ধ প্রাণবন্ত আলোটুকু আর থাকে না।,খুব ছোটবেলায় কার্টুন ছবিতে একটা লাইব্রেরি দেখে পাগল হয়ে গিয়েছিলাম। এক বিশাল জানালা দিয়ে সকালের রোদ এল আর হাজার হাজার বই আলোকিত হয়ে উঠল। দৃশ্যটা এখনো মনের চোখে দেখতে পাই আর ভাবতে থাকি হয়তো একদিন, হয়তো একদিন...।,এখন যখন পেছনে তাকাই বুঝতে পারি অনেক সময় চলে গেছে। এর মধ্যে অনেক বইয়ের সঙ্গেই পরিচয় হলো, নতুন বইয়ের খোঁজ পেলাম। এ দীর্ঘ যাত্রায় যেগুলোর সঙ্গে পরিচয় হলো, এক এক করে অল্প আয়োজনে গুছিয়ে রাখারই চেষ্টা করে যাচ্ছি। এখন মনে হয়, সেই বিশাল পাগলাটে লাইব্রেরির স্বপ্নের চেয়ে সংগ্রহে থাকা বইগুলো যেন সব সময় ভালো সে ব্যবস্থা করাই বেশি দরকার।,আমাদের মতোই আলো প্রয়োজন বইপত্র রাখার জন্য। আলোই জীবন, স্যাঁতসেঁতে অন্ধকার ঘরে প্রাণ নেই। তাই পড়ার ঘরে আমার অনেক আয়োজন না থাকলেও আছে একটা জানালা। সেখান দিয়ে আলো আসে। এখনকার ব্যস্ত জীবনে হয়তো বিকেলে আমার জানালার পাশে আয়েশ করে বসে বই পড়তে পারি না ঠিকই; তবে রোজ সকালে পড়ার ঘরে জানালা খুলে দিতে ভুলি না। স্কুল-কলেজের দিনগুলোয় প্রতিদিন বই-কমিকস সবকিছু এলোমেলো পড়ে থাকত চারদিকে। এখন ছোট্ট করে একটা সেলফ বানিয়ে বই গুছিয়ে রেখেছি ঠিকই, কিন্তু কমবেশি ধুলো জমেছে সেসবের ওপর। ভাবি, প্রতিদিন যদি হাতের ছোঁয়া পেত বইগুলো, তবে পড়ত না এতটুকু ধুলো।,বটে; কিন্তু দেখি যে সপ্তাহ ঘুরে বইগুলোর ওপর ধুলো জমে। অপেক্ষায় থাকি ছুটির দিনে সব কটা বই ধরে ধরে পাতলা কাপড় দিয়ে পরিষ্কার করব আর পরিবর্তন করে দেব কর্পূরের দানা, যাতে পোকায় না ধরে। তারপর বিকেলে একটা বই নিয়ে সময়টা পার করে দেব।,আসলে পড়ার ঘর মনমতো সাজানো হওয়া চাই, দেয়ালে থাকুক প্রিয় ছবির একটা পোস্টার, টেবিলের ওপর একটা-দুটো জিনিস আর জানালার পাশে একটা গাছ। ব্যস, ছিমছাম হোক পড়ার ঘর, সঙ্গে নিশ্বাস নিক তাকে সাজানো বইগুলো।,এত কিছু করি, শুধু পড়ে থাকে বিকেলের রোদ আর বইগুলো, জানালার পাশের আমার ছোট্ট সেলফ। ওই যে বললাম দিন যায়, ধুলো জমে।,লেখক: স্থপতি,মনে রাখুন,১. পড়ার ঘর শব্দ, গোলযোগ থেকে আলাদা রাখা ভালো।,২. পড়ার ঘরে টিভি রাখা অনুচিত, বারবার মনোযোগ নষ্ট হতে পারে।,৩. আলো–বাতাস আছে এমন জায়গায় বইগুলো রাখতে হবে। না হলে বই নষ্ট হয়ে যায়।,৪. আপনার বাসা যতটুকুই হোক, নিরিবিলি জায়গায় বানাতে পারেন পড়ার ঘর।,৫. বেশি বই হলে পুরো দেয়াল হতে পারে বইয়ের সেলফ।,৬. দিনে থাকুক আলো, রাতে জ্বলুক টেবিল ল্যাম্প।"
...একটি রঙিন চাদর,"বিছানার চাদরও আপনার রুচিকে তুলে ধরে। সারা দিনের ক্লান্তির পর আয়েশ করে ঘুমাতে বিছানায় যান সবাই। তাই বিছানার চাদর হওয়া চাই আরামদায়ক, সুন্দর ও সময়োপযোগী।,আবার খাটে বিছানার চাদর, বালিশের কভার ঢেকে রাখার জন্য আছে বেডকভার। সেটাও হতে হবে সুন্দর। বিছানার চাদর বা বেডশিট বালিশের কভারসহ সেট হিসেবেই পাওয়া যায়।,বাজারে হালকা ও ভারী দুই ধরনের চাদরই পাওয়া যায়। আড়ং নিজস্ব ডিজাইনারদের তৈরি বিছানার চাদর বিক্রি করে। কিং, কুইন, সেমি ডাবল ও সিঙ্গেল সব ধরনের চাদরই পাওয়া যায়। আড়ংয়ের আসাদগেট শাখার বিক্রয়কর্মী লুবনা আক্তার জানান, সব ধরন ও আকারের চাদর থাকলেও উপহারের জন্য ক্রেতারা ভারী চাদর কিনে থাকেন। যেমন কাঁথা ফোঁড়, ব্লক, বাটিক বা সিল্কের ওপর একটু রঙিন কাজ। এসব চাদর বিশেষ উৎসব বা উপলক্ষে ঘরে ব্যবহার করা হয়। নিয়মিত ঘরে ব্যবহারের জন্য কিনলে নরম সুতি কাপড়ের চাদর বেশি ভালো হবে। ক্রেতারা গরমের কথা ভেবে হালকা রং বেশি পছন্দ করছেন।,১০টি ফ্যাশন হাউসের উদ্যোগ দেশি দশের নিজস্ব ডিজাইনারদের তৈরি চাদর বেশ জনপ্রিয়। দেশি দশের প্রায় প্রতিটি শাখাতেই সিল্ক ও খাদি কাপড়ে ব্লকপ্রিন্ট, বাটিক, টাই-ডাই, অ্যাপ্লিক, নকশিকাঁথার নকশা করা চাদর পাওয়া যায়।,বিবিয়ানার ডিজাইনার লিপি খন্দকার বললেন, বিছানার চাদরগুলোতে দেশীয় আমেজ রাখার চেষ্টা করা হয়। বেশির ভাগ বিছানার চাদরই সুতি কাপড়ের হওয়ায় ব্যবহার করে আরাম পাওয়া যায়। তবে যাঁরা একটু ভারী কাজ করা চাদর পছন্দ করেন, তাঁদের জন্য হাতে অ্যাপ্লিক, মেশিন অ্যাপ্লিক ও নকশিকাঁথার বিছানার চাদর রয়েছে।,ফ্যাশন হাউস নিপুণে হাতে করা ব্লকপ্রিন্ট, কাঁথাফোঁড়ের বিছানার চাদর রয়েছে। আবার সিঙ্গেল বালিশের কভারও কেনা যাবে।,শোবার ঘর, বাচ্চাদের ঘর, অতিথিদের ঘরের বিছানার চাদর আলাদা রকমের হতে হবে বলে মনে করেন অন্দরসজ্জাবিদ গুলশান নাসরিন চৌধুরী। তিনি বললেন, অনেকে আবার বসার ঘরে ছোট বিছানা রাখতে পছন্দ করেন। হালকা রঙের চাদর সেটায় বিছানো যায়। চোখে আরাম দেবে। তবে গাঢ় রং পছন্দ করলে হালকা রঙের ওপর রঙিন ফুলের নকশাসহ চাদর ব্যবহার করা যেতে পারে। বাচ্চাদের ঘরে বেডকভার না দিয়ে শুধু বেডশিট ও মূল শোবার ঘরে বেডকভার ভালো লাগবে। আবার অতিথিদের ঘরে চেক বা ডোরাকাটা (স্ট্রাইপড) বেডকভার দিতে পারেন। কিন্তু বসার ঘরে নকশিকাঁথার ভারী বেডশিট দিলে একটি উৎসবের আমেজ থাকবে।,রাজধানীর নিউমার্কেটে বেডকভার ও বেডশিট পাবেন। হোমটেক্সের সুতি চাদরগুলো গরমে বেশি বিক্রি হচ্ছে বলে জানালেন বিক্রয়কর্মীরা। হোমটেক্সের বিছানার চাদরে সাধারণ সুতি ও টুইল কটনের কাপড় ব্যবহার করা হয়। টুইল একটু ভারী, তবে বেশি আরামদায়ক।,দরদাম,আড়ংয়ে নকশি ফোঁড়ের বেডকভার ৩০০০ থেকে ৪০০০ টাকা। এ ছাড়াও সেমি ডবল চাদর ২০০০ থেকে ২৫০০ টাকা। সিঙ্গেল বেডশিট ১৫০০ টাকার মধ্যে পাওয়া যাবে।,দেশি দশে বেডশিট ১০০০ থেকে ৩৫০০ টাকা আর বেডকভারের দাম ৩০০০ থেকে ৪৫০০ টাকা। বাজারের অন্যান্য বেডশিটের দাম আকারভেদে ৬০০ থেকে ২৬০০ টাকা ও বেডকভার ৪০০০ টাকা পর্যন্ত।"
পরিবেশনে নান্দনিকতা,"এই যেমন ঈদের দিন খাবার টেবিলে পোরসেলিনের তৈজস দেখতে বেশ ভালো লাগে। আবার ক্রিস্টালের ক্রোকারিজে খাবার একটু বেশিক্ষণ গরম থাকে, তাই এ ধরনের ক্রোকারিজও ঈদের দিন বেছে নিতে পারেন। বললেন ইন্টেরিয়র ডিজাইনার গুলশান নাসরিন চৌধুরী।,আবার ইন্টেরিয়র ডিজাইনার আনোয়ারা বেগম জানালেন, মাংস ও ঝোলজাতীয় খাবার পরিবেশনের জন্য গর্তওয়ালা বাটি ব্যবহার করা ভালো। তবে রোস্ট, মাছ, কাবাব ইত্যাদি শুকনা বা হালকা ভেজা ভেজা খাবার সমতল (ফ্ল্যাট) কোনো থালায় পরিবেশনের পরামর্শ দিলেন তিনি। খাবার পরিবেশনের সময় খেয়াল রাখতে হবে, যেন প্রতিটি থালা-বাটিসদৃশ হয়। তাহলে একটা সেট মনে হবে।,টেবিলে খাবার সাজানোর সময় ছোট ছোট কিছু বিষয় মাথায় রাখতে হবে। টেবিল ছোট হলে বেশি তৈজসপত্র না রাখাই ভালো। আনোয়ারা বেগম বলেন, আজকাল অনেকেই খাবার টেবিলের পাশে দেয়ালের সঙ্গে মার্বেল পাথর বা কাঠের তাক বানিয়ে নেন। সেখানে সারি করে খাবারের থালাবাটি রাখা যায়। মিষ্টিজাতীয় খাবার ও পানীয় টলি ট্রে-তে রাখা যেতে পারে। সস, লবণ, গোলমরিচ রাখার জন্য পাত্র কিনতে পাওয়া যায়। অনেকেই রাতের খাবারের সময় মৃদু আলোর আবহ পেতে স্পটলাইট ব্যবহার করছেন। এ ক্ষেত্রে মোমবাতি জ্বালিয়ে ক্যান্ডেল লাইট ডিনারের শখ পূরণ করতে পারেন।,টেবিল সাজানোর ব্যাপারে রঙের ব্যাপারে খেয়াল রাখতে বলেন গুলশান নাসরিন চৌধুরী। তৈজসপত্র, ন্যাপকিন, ম্যাট ও রানারের রঙে যেন সামঞ্জস্য থাকে। একটু হালকা রং ও নকশার ম্যাট ও রানার খাবার টেবিলে নান্দনিক আবহ তৈরি করে। উৎসবের আয়োজনে যা ভিন্ন মাত্রা এনে দেবে আপনার খাবার টেবিলে।"
ঈদে সাজুক খাবার টেবিল,"ঈদুল আজহায় সাজ পোশাক নিয়ে তেমন কোনো আয়োজন না থাকলেও প্রতিটি বাড়িতে আয়োজন থাকে খাবার নিয়ে। নানা ধরনের ভারী রেসিপির সঙ্গে মিষ্টি জাতীয় খাবার থাকেই। এই ঈদে দুপুর থেকেই শুরু হয় অতিথির সমাগম। অতিথিদের অভ্যর্থনা থেকে আপ্যায়ন, সবকিছুতেই চাই রুচি এবং আন্তরিকতার ছোঁয়া। খাবার টেবিলটি হওয়া উচিত পরিপাটি এবং সাজানো গোছানো। টেবিল ছোট হোক কিংবা বড়, সঠিকভাবে খাবার পরিবেশন করলে খাবার টেবিল হয়ে উঠবে নান্দনিক।,ঈদের দিন খাবার টেবিল সুন্দরভাবে সাজাতে টেবিলম্যাট, রানার ও ন্যাপকিন খুবই গুরুত্বপূর্ণ বলে জানান ফারজানা’স ব্লিসের প্রধান নির্বাহী কর্মকর্তা ফারজানা গাজী। তিনি জানান, বাসনকোসন সাদা বা স্বচ্ছ হলে প্লেসম্যাট বা টেবিলম্যাটে থাকতে পারে গাঢ় কোনো রং। বাজারে বিভিন্ন ধরনের এবং বিভিন্ন উপাদানে তৈরি টেবিলম্যাট পাওয়া যায়। এ ছাড়া ন্যাপকিন রাখার ধারায় আনতে পারেন নতুনত্ব। যেমন ন্যাপকিন ভাঁজ করে তা রেখে দিতে পারেন কাচের গ্লাসে। সেই সঙ্গে বাঁশ, বেত, স্টিল ও কাপড়ের টিস্যু বক্স বা ছোট টিস্যু হোল্ডার পাওয়া যায়। প্রয়োজন মেটানোর পাশাপাশি এগুলো সৌন্দর্য বৃদ্ধি করে। উৎসবে তাজা ফুল ছাড়া যেন আয়োজনটাই অসম্পূর্ণ থেকে যায়। ফুলের পাশাপাশি খাবার টেবিলে রুপার ফুলদানি আর মোমের শো-পিস অভিজাত আবহ তৈরি করতে পারে।,ঈদের দিন অনেক রকমের রান্নার আয়োজন করা হয়। তাই অতিথি আপ্যায়নে প্রয়োজনীয় থালাবাটি সামনেই রাখা উচিত। পানির জন্য বড় গ্লাস, পানীয়র জন্য একটু ছোট গ্লাস রাখা যেতে পারে। তবে সব থেকে গুরুত্বপূর্ণ হলো পরিষ্কার পরিচ্ছন্নতা। টেবিল ও আনুষঙ্গিক জিনিসগুলো পুরোনো হলেও পরিষ্কার থাকলে দেখতে ভালো লাগবে।,কিছু টিপস,* খাবার গরম রাখতে ঢাকনাসহ বাটিতে পরিবেশন করুন।,* খাবার সময় টেবিলে পর্যাপ্ত আলোর ব্যবস্থা রাখা উচিত।,* টেবিলে যেকোনো এক ধরনের তৈজসপত্র ব্যবহার করুন। সিরামিক হলে সব জিনিসই সিরামিকের তৈরি অথবা ক্রিস্টাল হলে শুধু ক্রিস্টালের জিনিস ব্যবহার করলে দেখতে ভালো লাগবে।,* টেবিলের ওপর এমন উঁচু কিছু রাখা ঠিক না, যেটা চেয়ারে বসলে অন্য সবার চেহারা দেখতে বা দৃষ্টিতে বাধা সৃষ্টি করে।,* টেবিল সাজাতে অতিরিক্ত কোনো কিছু ব্যবহার না করাই ভালো। মনে রাখতে হবে, এটি খাবার টেবিল। খাবারই এই টেবিলের মূল বিষয়। "
ঈদে কম সময়ে ঘরে নতুনত্ব আনবেন যেভাবে,"রমজান প্রায় শেষের পথে। দুয়ারে দাঁড়িয়ে ঈদ এখন ঠক ঠক করছে। গৃহকর্ত্রীর চিন্তাও তাই বেড়ে চলেছে। চিন্তা তো হবেই, ঈদের আগে বাড়ির কত্ত কাজ জমা হয়ে আছে। রোজার মাসজুড়ে নিজেদের জন্য কেনাকাটা করলেও শেষ মুহূর্তে বাড়ির জন্য কিছু না কিছু বাজার সদাই করা চাই। আর এই প্রয়োজন বা শখ প্রায় সব বিত্তের মানুষের মধ্যেই বিদ্যমান। ,ঈদের মতো বড় উৎসবে নিজেদের পাশাপাশি বাড়িটিও মানুষ সাজিয়ে তুলতে চান নতুন করে। রোজার মাসজুড়ে বিনা বেতনে বাড়ির যে মেয়েটি ইফতারে শরবত বানানোর ‘চাকরি’ পেয়েছিল, তার হাতেই হয়তো চাঁদরাতে উঠবে ঝুল ঝাড়ু, নয়তো আসবাব পরিষ্কারের কাপড়। বাড়ির ছেলেটিও বা বাদ যাবে কেন? তাকেও বোনের সঙ্গে কাজে লাগিয়ে দিন। সময় যেহেতু কম, সবাই মিলে কাজ ভাগ করে নিলে সবার ওপরেই চাপ কম পড়বে।,ঈদে বাড়ি সাজাতে হলে যে নতুন নতুন জিনিস কিনতে হবে, এমনটিও নয়। ঘর সাজাতে খুব বেশি খরচেরও দরকার নেই। যেকোনো দাওয়াতের আগে যেমন হয়, ঈদেও পুরো বাড়ির ধুলা, ময়লা ভালোভাবে পরিষ্কার করে নিতে হবে। জানালার পর্দা, সোফার কভার, টেবিল ক্লথ, চাদর ইত্যাদি আগেই ধুয়ে ইস্ত্রি করে রাখুন। এরপর শুরু করুন ঘর সাজানো।,অ্যাস্থেটিক ইন্টেরিয়রসের প্রধান নির্বাহী ও পরামর্শক সাবিহা কুমু বলেন, ‘একটি বাড়ির অন্দর সম্পর্কে অতিথির ধারণা শুরু হয় দরজার বাইরে থেকেই। তাই ঈদের অন্দরসজ্জায় বাড়ির এই অংশটুকুকেও মাথায় রাখতে হবে।’ এখন প্রশ্ন করতে পারেন এত অল্প সময়ে সিঁড়ির জায়গা টুকু আবার কীভাবে সাজাব? সত্যি বলছি, এ জন্য আপনাকে তেমন পরিশ্রমও করতে হবে না। জায়গা থাকলে সিঁড়ির কাছে একটি গাছের টব এনে রাখতে পারেন। আগে থেকেই যদি সেখানে কোনো গাছ থেকে থাকে তাহলে সেটি পালটে ছাদ থেকে অন্য কোনো গাছ এনে রাখা যায়। অন্দরসজ্জায় আলো একটি গুরুত্বপূর্ণ বিষয়। খুব সাশ্রয়ী দামে বাজারে আজকাল নানা রকম ল্যাম্পশেড পাওয়া যায়। সিঁড়িঘরে সুন্দর কোনো ল্যাম্পশেড অথবা দেয়ালে আয়না ঝোলাতে পারেন। আর পাপোশ নতুন করে না কিনলেও পুরোনোটিই আজ ঝেড়ে ধুয়ে পরিষ্কার করে নিন।,রেডিয়েন্ট ইনস্টিটিউট অব ডিজাইনের চেয়ারপারসন গুলসান নাসরিন চৌধুরী জানিয়েছিলেন কীভাবে খরচ না করেই অন্দরসজ্জায় নতুনত্ব আনা যায়। তাঁর মতে, ঘরের আসবারগুলোর জায়গা পরিবর্তন করলেই বাড়ির চেহারা অনেকটা পালটে ফেলা সম্ভব। সব আসবাব যে সরাতে হবে, বিষয়টা এমনও নয়। শুধু বসার ঘরের সোফাগুলো অন্যদিকে দিয়ে অথবা ডিভান আর শোকেসের জায়গা অদলবদল করলেও চলবে। এরপর আসা যাক ঘরের পর্দাতে। এটিও নতুন করে কিনতে হবে না। বসার ঘরের পর্দা শোয়ার ঘরে আর শোয়ার ঘরের পর্দা বসার ঘরে এনে লাগিয়ে দিন। দুই ঘরের পর্দায় সামঞ্জস্য থাকলে দুই সেট মিলিয়েও এক জানালায় লাগাতে পারেন। বাড়িতে যদি কোনো পুরোনো কাতান বা জামদানি শাড়ি থাকে সেটি শাড়ির মতো কুচি করে পিনআপ করে নিন। এরপর পর্দার ওপরে পেলমেটের মতো ঝুলিয়ে দিন। মনে হবে নতুন পর্দা লাগিয়েছেন। দেশীয় ঢঙে ঘর সাজাতে যাঁরা পছন্দ করেন, তাঁদের জন্য সাবিহা কুমু পাটের কাপড়ের পর্দা লাগানোর পরামর্শ দেন।  আর অল্প কিছু খরচ করলে সোফার কুশন কভার বা সোফা ব্যাগ কেনা যায়। সেন্টার টেবিলে ঈদের দিন তাজা ফুল রাখার জন্য কোনো ফুলদানি কিনতে গেলেও খুব বেশি টাকা গুনতে হয় না আজকাল। এ ছাড়া ঈদ উপলক্ষে ছোট কোনো ওয়াল শোপিস, নতুন দেয়াল ঘড়ি বা ঝালর কেনেন অনেকে। এ ছাড়া নানা রকম ইনডোর প্ল্যান্ট দিয়ে ঘর সাজাতে পারেন। রং আর ব্রাশ কিনে টবগুলো বাড়িতেই রাঙিয়ে নিতে পারেন। পাতাগুলো পরিষ্কার করে নিলে গাছ আরও বেশি সজীব দেখাবে। আর টেবিল ল্যাম্পের শেডটি পুরোনো হয়ে গেলে শুধু শেডটি পালটে নিতে পারেন।,বসার ঘরের টেবিলে একটি ক্রিস্টালের পাত্রে পানি দিয়ে তার ওপর কিছু ফুলের পাপড়ি ও ভাসমান মোমবাতি রাখতে পারেন। ঈদে অতিথিদের বরণ করে নিতে সুন্দর বাটিতে কিছু কটন বল ও আতরদানি রাখার বুদ্ধি দিলেন গুলসান নাসরিন চৌধুরী। ঈদে যেহেতু হিসাবের বাইরেও অনেক মানুষ শুভেচ্ছা জানাতে চলে আসতে পারেন, তাই বাড়তি বসার ব্যবস্থা রাখা প্রয়োজন। মেঝেতে মাদুর ও এর ওপর ছোট ছোট নকশিকাঁথার গদি বা মোড়ার ব্যবস্থা রাখতে পারেন।,ঈদে বড় একটি অংশ দখল করে রাখে রান্নাবান্না ও ভূরিভোজ। তাই ডাইনিংয়ের সৌন্দর্যের দিকেও নজর দিতে হয়। বেশির ভাগ মানুষই আজকাল ঈদের আগের রাতে রান্নার কাজ এগিয়ে রাখেন। এর ফাঁকে ফাঁকেই বাসনকোসন বের করে ধুয়ে রাখতে পারেন। একসঙ্গে অনেক অতিথি হাজির হয়ে গেলেও যেন হুড়োহুড়ি না লেগে যায়। এ জন্য খাওয়ার প্লেট, হাফ প্লেট, তরকারির বাটি, মিষ্টি খাওয়ার ছোট বাটি, গ্লাস ও চামচ বের করে একটি ট্রলিতে সাজিয়ে রাখুন। অথবা ছোট কোনো ফোল্ডিং টেবিল খাবার ঘরের এক কোনায় রেখে সেখানেই এগুলো রেখে দিন। ঈদে পুরোনো শাড়ির আঁচল কেটে টেবিল রানার বা ম্যাট হিসেবে ব্যবহার করতে পারেন। টেবিল ক্লথ নতুন না কিনলেও ওপরের স্বচ্ছ প্লাস্টিকটি নতুন করে কেনা যেতে পারে। অন্দরসজ্জাবিদেরা জানালেন, আজকাল খাবার পরিবেশনে ডিনার সেটের চল কমে গেছে। পছন্দমতো বাসন মিলিয়ে ব্যবহার করার চলই এখন বেশি। তবে বাড়ির ডাইনিংয়ের সঙ্গে মানিয়ে যেকোনো একধরনের বাসন ব্যবহার করলেই ভালো। সিরামিক থাকলে সব সিরামিক, মাটির থাকলে সব বাসন মাটিরই হতে হবে। ক্রিস্টাল, মাটি, সিরামিক সব ধরনের মিলিয়ে ফেললে ভালো দেখাবে না।,খাবার টেবিলের সাজে কার্ভিং একটি গুরুত্বপূর্ণ বিষয়। ঈদে চাইলে ফল ও সবজি দিয়ে খাবার সুন্দর করে ডেকোরেশন করে নিতে পারেন। হাতের মুঠোয় এখন ইউটিউব থাকায় এসব অনেক সহজ হয়ে গেছে। যেকোনো কাজ ইউটিউবে ভিডিও টিউটোরিয়াল দেখে সেরে ফেলা যায়। হাত ধোয়ার জায়গায় পরিষ্কার তোয়ালে বা নতুন একটি গামছা রেখে দিন। এখন বাজারে অনেক আকর্ষণীয় বাথরুম সেট কিনতে পাওয়া যায়। বেসিনের কাছে ছোট ছোট গাছও রাখতে পারেন। সময় পেলে পুরোনো ন্যাপকিন ও টেবিল ম্যাটগুলোতে নিজেই লেস বসিয়ে নিন।,আর শোয়ার ঘরে রঙিন কোনো বেডকভার বেছান ঈদের দিনে। এতে ঘরে উৎসবের আমেজ যেমন ফুটে উঠবে, তেমনি বাড়িতে শিশুরা বেড়াতে এলে ময়লাও হবে কম। অন্দরসজ্জাবিদের মতে, রঙিন শতরঞ্জিও ঘরের সাজ ফুটিয়ে তুলতে পারে। আর এগুলো যেমন বড় দোকানে কিনতে পাওয়া যায়, তেমনি সাধারণ অনেক মার্কেটেও খুঁজে পাবেন। ঈদের আগের রাতে আতর, টুপি বা টুকটাক মসলাপাতি কেনার সময়ই ঘরের ছোটখাটো এই জিনিসগুলো কিনে নিতে পারেন। বাড়ি ফিরে শুধু গুছিয়ে ফেললেই হলো।"
খাবার টেবিলে ঈদের সাজ,"ঈদে অন্দর সজ্জায় প্রাধান্য পায় খাবারঘর। খাবারঘরেই যে অতিথি আপ্যায়ন করা হয়। মজার মজার খাবারগুলোর পরিবেশনও হওয়া চাই নান্দনিক। স্বাদ বেড়ে যাবে বহুগুণে। টেবিলের সাজ, ব্যবহৃত বাসন সবকিছুতেই প্রকাশ পাক রুচির পরিচয়।,ঈদে উৎসবমুখর পরিবেশ তৈরি করতে নিত্যদিনের ব্যবহৃত টেবিল ম্যাট বা রানার বদলে ফেলার পরামর্শ দেন স্থাপত্য প্রতিষ্ঠান মেটামরফিকের স্থপতি এবং ডিজাইনার ফারাহ মৌমিতা। তিনি জানান, একই রঙের ম্যাট ও রানার বা বিপরীত রঙা রানার ও ম্যাট ব্যবহার করতে পারেন। কাতান বা সিল্কের তৈরি ম্যাট এ ক্ষেত্রে মানানসই। গ্লাসের পাশে ন্যাপকিন ভাঁজ করে রাখার মতো ছোটখাটো বিষয়গুলোর মাধ্যমেই টেবিলের সৌন্দর্য বাড়িয়ে তুলতে পারেন। তাই সাধারণ টিস্যু বক্স ব্যবহার না করে একটু নান্দনিক বাক্স ব্যবহার করুন। টেবিলের মাঝখানে ছোট ফুলদানিতে তাজা ফুল অথবা ইকেবানা রাখতে পারেন। যে পাত্রে খাবার দেবেন সেটা হালকা এবং এক রঙের হলে খাবারের নিজস্ব রং ফুটিয়ে তুলতে পারবে। ঈদের দিন অনেক কাজ থাকে। এ জন্য আগের রাতেই সবকিছু গুছিয়ে রাখা ভালো। হাতের কাছে সব থাকলে অহেতুক ছোটাছুটিও করতে হবে না। ট্রলি থাকলে গ্লাস, প্লেট, পিরিচ, বাটি সবকিছু সাজিয়ে রাখতে পারেন। না হলে টেবিলের এক কোনা তো আছেই। এক কথায় টেবিল সাজাতে হবে নিজ রুচি ও টেবিলের আয়তনের ওপর নির্ভর করে—জানান মৌমিতা। পরিচ্ছন্নতাকে সব থেকে বেশি প্রাধান্য দিন।,ঘর সাজানোর বেলায় পুরোনো ধাঁচের অন্দরসজ্জাই পছন্দ করেন ডিভাইন বিউটি লাউঞ্জের অংশীদার বাপন রহমান। তাঁর বাড়ি দেখলে মনে হয় নানা রং আর ফুলের মেলা। খাবার ঘরও এর ব্যতিক্রম নয়। দেয়ালে শোপিস হিসেবে রয়েছে নানা ধরনের থালা আর পুরোনো ধাঁচের শোপিস।,ঈদের দিন সকাল, দুপুর, রাত—তিন বেলার খাবার অনুযায়ী ভিন্নভাবে টেবিল সাজাবেন বাপন রহমান। সকালে ছিমছাম আর দুপুরে জমকালোভাবে খাবার টেবিল সাজান তিনি। এবার ঈদে খাবার পরিবেশনে ব্যবহৃত সব বাসনপত্রে থাকবে ফুলেল নকশা। টেবিলে মূল আকর্ষণ হয়ে থাকবে একরাশ গোলাপ ফুল। মিল রেখে থাকবে মখমলের টেবিল রানার। পানির জন্য কাচের গ্লাসের বদলে থাকবে সিরামিকের মগ। এ ছাড়া হাতের কাছে চামচ, বাটি—সবকিছু রাখার পরামর্শ দেন তিনি।,টুকিটাকি বিষয়"
ঝুড়ির নতুন সাজ,"কাজে লাগে তো বটেই, ঘরের সাজেও ঝুড়ি আনতে পারে অন্য মাত্রা। কেননা আজকাল নানা আকারের, নানা নকশার ঝুড়ি পাওয়া যাচ্ছে।,প্রাকৃতিক ও দেশীয় উপাদান, অর্থাৎ বাঁশ, বেত, পাট, হোগলা ইত্যাদি ব্যবহার করে ঝুড়ি তৈরির ইতিহাস বেশ পুরোনো। তবে একঘেয়েমি এখনো তৈরি হয়নি। কারণ, এই ঝুড়িগুলো নিত্যনতুন রূপে আসছে বাজারে।,বাঁশ ও বেতের ঝুড়িগুলোর নানা রকম ব্যবহার দেখা যায়। সাধারণ বেতের ঝুড়ি দেখতে বেশ আকর্ষণীয়। অন্দরসজ্জায় গাছের টব হিসেবেও ব্যবহার করা হয় এগুলো। ফলমূল রাখতে অনেকের কাছেই আছে বেতের ঝুড়ির কদর।,নতুন বাংলা বছরের উপহারে বেতের ঝুড়ি ব্যবহার করা যেতে পারে। নিমন্ত্রণে যেতে মিষ্টি, ফুল, ফল বা চকলেট সাজিয়ে নিতে পারেন এসব ঝুড়িতে। একইভাবে অতিথি-আপ্যায়নেও ব্যবহার করতে পারেন বেতের ঝুড়ি।নতুনত্ব আনতে ঝুড়িতে লাগিয়ে নিতে পারেন রঙিন ফিতা। ঝুড়ির এক পাশে বো আটকে দেওয়া যায়। চওড়া ফিতা বা লেইস দিয়ে ঝুড়ির কিনারা পেঁচিয়ে নিতে পারেন। একটু সৌন্দর্য বাড়াতে শুকনো বা কৃত্রিম ফুল যোগ করা যায়। বেতের ঝুড়ির স্থায়িত্ব বাড়াতে রং করে নিতে পারেন।ফল রাখার পাশাপাশি রুটি পরিবেশনের জন্যও বাঁশ বা বেতের ঝুড়ির ব্যবহার দেখা যায়। বিভিন্ন দোকানে কাপড় লাগানো ঝুড়ি কিনতে পাওয়া যায়। চাইলে বাড়িতেও কাজটি করতে পারেন।,এ ছাড়া ঘরের ভেতরে ময়লা ফেলতে, অর্থাৎ ডাস্টবিন হিসেবে রাখতে পারেন সুদৃশ্য বেতের ঝুড়ি। ড্রেসিং টেবিল বা আলমিরার ওপরের জিনিসপত্র রাখতে পারেন ঝুড়িতে। দরকারের সময় খুঁজে পেতে সহজ হয়। এসব ঝুড়ি ব্যবহার দেশীয় ঐতিহ্য রক্ষার সঙ্গে সঙ্গে পরিবেশবান্ধবও বটে।কোথায় পাবেন ঝুড়িরাজধানীর নিউ মার্কেট, মৌচাক, ডিএনসিসি মার্কেট, আড়ং, জুট ডাইভারসিফিকেশন প্রমোশন সেন্টার, যাত্রা, জয়িতা, ইউনিমার্ট, দোয়েল চত্বরসহ বিভিন্ন জায়গায় পেয়ে যাবেন পছন্দসই বেতের ঝুড়ি।দরদামনকশা ও আকার বুঝে বাজারে বাঁশ, বেত ও হোগলার ঝুড়ি দাম ৫০ টাকা থেকে ২ হাজার টাকা।"
নতুন মায়ের ঘর,"মা হওয়ার সময় তো বটেই এরপরও প্রত্যেক মেয়ের জীবনে আসে নানা পরিবর্তন। শুধু শারীরিক নয়, মানসিকভাবেও মাকে এ সময় সুস্থ রাখা জরুরি। যেখানে তিনি থাকবেন, সেই পরিবেশ পরিচ্ছন্ন রাখা একান্ত প্রয়োজন। পাশাপাশি মায়ের ঘর এমনভাবে সাজিয়ে রাখতে হবে, যাতে ঘরে ঢুকলেই মন প্রফুল্ল হয়ে উঠবে।,অন্দরসজ্জাবিদ গুলশান নাসরীন চৌধুরী বলছিলেন নতুন মায়ের ঘরে খুব বেশি আসবাব না রাখাই ভালো। এতে ঘরের ভেতরের খোলামেলা আবহ বজায় থাকবে। পাশাপাশি একটু নিচু আসবাবের ব্যবহার এই ঘরে এড়িয়ে যেতে হবে। ঘরের দেয়ালের রং খুব গুরুত্বপূর্ণ। চোখে লাগে এমন রং বা খুব হিজিবিজি কিছু দেয়ালে রাখা যাবে না। চোখে প্রশান্তি দেয় এমন রঙে রাঙাতে হবে দেয়াল। নতুন মায়ের ঘরের আলোও বেশ গুরুত্বপূর্ণ। সরাসরি আলোর পাশাপাশি ল্যাম্প শেড ব্যবহার করা যেতে পারে। ল্যাম্প শেডের আলো ঘরের পরিবেশকে মায়াবী করে তোলে। যা নতুন মাকে ঘুমাতে সাহায্য করবে।,অন্দরসজ্জার প্রতিষ্ঠান আর্ক ভিজ লিমিটেডের স্থপতি মেহেরুন ফারজানা বলছিলেন, নতুন মায়ের ঘরে যাতে অনায়াসেই সূর্যের আলো প্রবেশ করতে পারে, সেদিকেও খেয়াল রাখা উচিত। এটা নতুন মা ও ছোট শিশু দুজনের জন্যই ভালো। এ জন্য খাটের অবস্থান জানালার কাছাকাছি হলে ভালো হয়। সম্ভব হলে ঘরে দুই পরতের পর্দা ব্যবহার করুন। নিচের স্তর হালকা নেট এবং ওপরের পর্দা ভারী কাপড়ের হতে হবে। আর যদি তা সম্ভব না হয় সে ক্ষেত্রে হালকা নীল, টিয়া সবুজ রঙের পর্দা লাগাতে পারেন।,নতুন মায়ের বেশির ভাগ সময় কাটে সন্তান নিয়ে। আলাদা করে বিশ্রাম নেওয়ার সময়টুকুও সে পায় না। এ জন্য মায়ের ঘরে হালকা সংগীতের ব্যবস্থা রাখা যেতে পারে। তার পছন্দে গানগুলো বাজতে পারে। গাছ ঘরে নিয়ে আসে সজীবতা। মায়ের ঘরে ছোট ছোট গাছ রাখা যেতে পারে।"
উপহারে বয়াম,"জন্মদিন, নিমন্ত্রণ, বিবাহবার্ষিকী ইত্যাদি উপলক্ষে উপহার দেওয়ার বিষয়টি পুরোনো রীতি। নতুন আঙ্গিকে ভিন্ন উপহার পেতে কার না ভালো লাগে? যিনি উপহার দেন, তিনিও সন্তুষ্ট থাকেন আর যিনি পান তিনিও। উপহার যদি হয় নিজের হাতে তৈরি বা সাজানো, তাহলে তা হয়ে যায় আরও মূল্যবান।,অনেকেই বন্ধুদের শুভেচ্ছা জানান চকলেট, বিস্কুট, কার্ড, ফুল ইত্যাদি দিয়ে। এই উপহারগুলোই যদি একটু ভিন্নভাবে সাজিয়ে দেওয়া যায়? চাইলে নিজের বাড়িতে সাজিয়েও রাখতে পারেন বানিয়ে। যেমন, কাচের বয়ামে উপহারগুলোকে আকর্ষণীয় করে সাজানোর কিছু ধারণা নিতে পারেন। বাজারে কাচের নানা ধরনের বয়াম কিনতে পাওয়া যায়। এ ছাড়া জ্যাম, জেলি, মেয়োনিজ ইত্যাদি খাবারের খালি কাচের কৌটা ঘরে থাকলে সেগুলোও ব্যবহার করতে পারেন। শুধু রঙিন ফিতা ব্যবহার করে সাজিয়ে নিলেই হলো। অথবা কাচের ওপর আঁকতে পারেন পছন্দসই নকশা।,গ্লিটার বয়াম বানানোর পদ্ধতি"
খাঁজকাটা আসবাবে ধুলা!,"লেখাটা যখন লিখছি, বাইরে তখন টিপটিপ বৃষ্টি। সেই সঙ্গে ঠান্ডা বাতাস। ধুলার প্রভাব অবশ্য এখনই প্রকট। দরজা, জানালা বন্ধ রেখেও খুব একটা লাভ হচ্ছে না। বাড়ির আসবাবের ওপর সুযোগ পেলেই আসন গেড়ে বসে যাচ্ছে। সমস্যা হয়ে যায় যখন সাজানোর উপকরণ বা আসবাবে থাকে খাঁজকাটা নকশা। কারুকাজের ভেতর ভেতর ধুলা জমে যায়। প্রতিদিন হয়তো ওপর দিয়ে মোছা হয়, কিন্তু ভেতরে-ভেতরে ময়লা জমতে থাকে। কিছুদিন পরপরই পরিষ্কার করে ফেলতে পারলে ভালো।,প্রতিদিন স্বাভাবিক নিয়মে কাপড় দিয়ে আসবাব পরিষ্কার করার সময় খাঁজকাটা নকশার জায়গাগুলো ব্রাশের সাহায্যে পরিষ্কার করে ফেলুন। কয়েক দিন বিরতি দিলেই এসব খাঁজে ধুলা-ময়লা জমে যায়। জমে যাওয়া ধুলা-ময়লা পরিষ্কার করতে গেলে ঝক্কি বাড়ে। এমনই জানালেন ঢাকার গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরশিপ বিভাগের সহকারী অধ্যাপক তাসমিয়া জান্নাত। তিনি আরও যোগ করলেন, জমে থাকা ময়লার কারণে ঘরের সৌন্দর্যহানি ঘটে, আবার তা স্বাস্থ্যঝুঁকির কারণও বটে। বড় বড় খাঁজের নকশা করা আসবাবের জন্য বড় ব্রাশ আর খুদে নকশার জন্য ছোট ব্রাশ প্রয়োজন। ছোট ব্রাশ হিসেবে পুরোনো টুথব্রাশও কাজে লাগাতে পারেন।,কাঠ-বাঁশ-বেত,কাঠের আসবাব পরিষ্কারের সময় পানি লাগাবেন না। এতে বার্নিশ নষ্ট হয়ে যেতে পারে। নিয়মিত শুকনা কাপড় ও ব্রাশ দিয়ে পরিষ্কার করলে বার্নিশের চকচকে ভাবটা দীর্ঘদিন পর্যন্ত থাকে। অন্যথায় সহজেই ধুলা জমে যায় কাঠের খাঁজে। ধুলা জমে গেলে তা পরিষ্কার করার জন্য ব্রাশ পানিতে ভিজিয়ে নেওয়ার পর পানি ঝেড়ে নিতে পারেন। এরপর ভেজা ব্রাশ দিয়ে ময়লা পরিষ্কার করে ফেলুন। পানির কারণে কাঠের সামগ্রী ক্ষতিগ্রস্ত হয়। তবে ধুলা জমে থাকাটা স্বাস্থ্যকর নয়। তাই কাঠের খাঁজে যদি ধুলা জমেই যায় তাহলে তাসমিয়া জান্নাতের পরামর্শ, বাঁশ-বেতের খাঁজ পরিষ্কার করার ক্ষেত্রে ব্রাশ ব্যবহার করুন, এ ক্ষেত্রে অন্য কোনো পরিষ্কারক দ্রব্য ব্যবহার করবেন না।,ধাতব সামগ্রী,নকশাদার ধাতব সামগ্রী ঐতিহ্যের পরিচায়ক। খাঁজকাটা এসব ধাতব জিনিসের জন্য একটু বাড়তি যত্ন প্রয়োজন। দুই সপ্তাহ অন্তর কিংবা নিদেনপ‌ক্ষেÿ মাসে একবার আলাদাভাবে একটু সময় দিন এসব সামগ্রীর যত্নে। উপাদানভেদে যত্নের ধরনটা অবশ্য খানিক আলাদা বলে জানান তাসমিয়া জান্নাত।,লোহার সামগ্রীর নকশাকাটা অংশ তেল ও ব্রাশের সাহায্যে পরিষ্কার করুন। নারকেল তেল কিংবা সর্ষের তেল ব্যবহার করা যায়। পরিষ্কার করা হয়ে গেলে শুকনা কাপড় বা টিস্যু পেপার দিয়ে মুছে ফেলুন। খাঁজের অংশগুলোতে তেল লেগে থাকতে পারে। এগুলো ভালোভাবে মুছতে হবে। এসবে কখনো পানি লাগাবেন না।,পিতল, তামা বা কাঁসার সামগ্রী পরিষ্কার করতে লেবু বা তেঁতুলের রস ও পানির মিশ্রণে কিছুক্ষণ ভিজিয়ে রাখুন। ব্রাশের সাহায্যে খাঁজের অংশগুলো ভালোভাবে পরিষ্কার করে নিন। এরপর পানি দিয়ে ধুয়ে ফেলুন। এ সময়টাতেও খাঁজের অংশগুলোর দিকে বাড়তি খেয়াল রাখা প্রয়োজন। ধোয়ার পর কাপড় দিয়ে মুছে নিন। ভালোভাবে শুকিয়ে গেলে উঠিয়ে রাখুন। নকশাদার রুপার সামগ্রী পরিষ্কার করতে পারেন ব্রাশ ও ট্যালকম পাউডার দিয়ে।,কাচ-পাথরেরযত্ন,কাচের নকশাদার সামগ্রী দুই সপ্তাহ পর ডিটারজেন্টের সাহায্যে পরিষ্কার করুন। না পারলে মাসে অন্তত একবার সময় বের করতে চেষ্টা করুন। কাচের জিনিসটি ডিটারজেন্ট পানিতে পরিষ্কার করার পর পানি দিয়ে আবার পরিষ্কার করুন। ছোট আকারের জিনিস হলে ডিটারজেন্ট মেশানো পানিতে কিছুক্ষণ চুবিয়ে রাখতে পারেন। এরপর পরিষ্কার পানি দিয়ে ধুয়ে ফেলুন। কাচ পরিষ্কারের জন্য বিশেষ ধরনের স্প্রে কিনতে পাওয়া যায়। ডিটারজেন্টের পরিবর্তে এ ধরনের স্প্রে ব্যবহার করতে পারেন। তবে খাঁজের অংশগুলো পরিষ্কার করতে সঙ্গে ব্রাশও চাই।,পাথরের নকশা করা জিনিস পরিষ্কার করার সময় বাড়তি সতর্কতা প্রয়োজন। এমন সামগ্রী পরিষ্কার করার সময় তেল বা ডিটারজেন্ট ব্যবহার না করাই ভালো; বরং শুকনা ব্রাশের সাহায্যে সাবধানে পরিষ্কার করুন।,আরও কিছু,যেকোনো কিছু পরিষ্কার করার পর খেয়াল রাখুন, যেন পরিষ্কারক দ্রব্যটি লেগে না   থাকে। বিশেষ করে খাঁজকাটা অংশগুলোর ব্যাপারে সচেতনতা প্রয়োজন। আসবাবের নকশাদার অংশগুলো পরিষ্কার করার সময়  এক প্রান্ত থেকে অন্য প্রান্তের দিকে কাপড় বা ব্রাশ টেনে নেবার সময় খেয়াল করুন, শেষ প্রান্তে সব ময়লা যেন আটকে না থাকে। খাঁজের এক প্রান্তে ময়লা জমে থাকলে           আবার ব্রাশের সাহায্যে পরিষ্কার করে নিন। পরিষ্কার-পরিচ্ছন্নতার জন্য প্রয়োজনীয় জিনিসগুলো (যেমন ব্রাশ, কাপড় প্রভৃতি) একসঙ্গে সংরক্ষণ করুন। এতে পরিষ্কার করার সময় এসব জিনিস খুঁজতে বাড়তি সময় ব্যয় হবে না।"
খাবার টেবিলের সাজ,"পরিবেশন আর পরিবেশ। খাবার সময়ের একটি অনিবার্য বিষয়। খাবার ঘরের একটি বিরাট জায়গাজুড়ে থাকে খাবার টেবিল। পরিপাটি করে সাজানো খাবার টেবিলে খেতে ভালো লাগে সবারই। তাই খাবার ঘর যেমন সুন্দর হতে হবে, তেমনি খাবার টেবিলও সুন্দর করে সাজাতে হবে।,বিশেষজ্ঞদের মতে, খাবার ঘরের আকার-আকৃতি কেমন এবং সেখানকার আসবাব কেমন, সেদিকে খেয়াল রেখে খাবার ঘরের জন্য টেবিল বেছে নেওয়া উচিত। টেবিলের ধরন অনুযায়ী রানার, ম্যাট, চামচহোল্ডার, ন্যাপকিন বা টিস্যুহোল্ডার, লবণদানি, ফুলদানি রাখা যেতে পারে।,যেমন ঘরে যেমন টেবিল,ছোট বা মাঝারি আকারের খাবার ঘরে গোল বা ডিম্বাকৃতির টেবিল মানানসই। এতে জায়গা একটু বাঁচে। বর্গাকার ঘরে গোলটেবিল আর আয়তাকার ঘরে ডিম্বাকৃতি টেবিল রাখলে ভালো দেখাবে। আবার ঘর বড় হলে বর্গাকার ঘরে বর্গাকার টেবিল এবং আয়তাকার ঘরে আয়তাকার টেবিল মানিয়ে যায়।,টেবিলের ওপরের অংশ কাচ, কাঠ নাকি মার্বেল পাথরের হবে তা নির্ভর করবে অন্য আসবাবের ওপর। ডিনার ওয়াগনের (থালা-বাটি রাখার তাক) ওপরটা যদি মার্বেলের হয়, সে ক্ষেত্রে খাবার টেবিলের ওপরের অংশটা মার্বেল পাথরের হলে ভালো। গুলসান নাসরীন চৌধুরী বলেন, ‘ডিনার ওয়াগন, শেলফ, চেয়ার, এমনকি দেয়ালে লাগিয়ে রাখা ছবিটার ফ্রেমের সঙ্গেও খাবার টেবিলের মিল রাখলে ঘরটা সুন্দর দেখাবে।’,ওপরটা যখন কাঠের,টেবিলের ওপরের অংশটা কাঠের তৈরি হলে চাঁপা সাদা কিংবা সাদা রঙের রানার বা ম্যাট রাখুন। রানারের ওপর চামচহোল্ডার, ন্যাপকিন বা টিস্যুহোল্ডার, লবণদানি বা ফুলদানি রাখা হয়। এ ক্ষেত্রে রানারের ওপর রাখা এসব সামগ্রী কাঠের তৈরি হলে ভালো দেখাবে। এ ছাড়া এ জিনিসগুলো কাঠের রঙের কাছাকাছি রঙের হলেও মানিয়ে যায়। কাঠের মতো দেখতে তন্তু দিয়ে তৈরি ফুলদানিও রাখতে পারেন। সাধারণত সেগুন কাঠেই তৈরি হয় এসব টেবিল। এতে ম্যাট ছাড়া গ্লাস রাখা বা পানি ফেলা ঠিক না। যত্ন করে ব্যবহার না করলে এর রং নষ্ট হয়ে যায়।,কাচ দেওয়া টেবিলে,কাঠ, কালো রট আয়রন কিংবা ইস্পাতের তৈরি টেবিলে কাচ লাগানো হয়ে থাকে। এ ধরনের টেবিলে যেকোনো রঙের ম্যাট বা রানার মানানসই। তবে তা খাবার ঘরের জানালার পর্দার সঙ্গে মিল রেখে বেছে নেওয়াই ভালো। একই ধরনের রঙের কভার ব্যবহার করতে পারেন চেয়ারে। কাচের টেবিলের রানারের ওপর রাখার জন্য চামচহোল্ডারসহ অন্যান্য সামগ্রী ক্রিস্টালের হলে ভালো দেখাবে।,মার্বেল পাথরে,এ ধরনের টেবিলের ওপরটা সাধারণত ধূসর (অ্যাশ), সাদা, দুধসাদা বা কালো রঙের হয়ে থাকে। এতে কুর্শিকাঁটা বা লেসের ম্যাট বিছিয়ে দিতে পারেন। তবে মার্বেল পাথরের ওপর সব সময় রানার বিছিয়ে রাখবেন না। কারণ, মার্বেল পাথরটাই দেখার মতো একটি জিনিস। এমনটাই জানালেন গুলসান নাসরীন চৌধুরী। এমন টেবিলে মার্বেল পাথরের তৈরি ন্যাপকিন বা টিস্যুহোল্ডার, ফুলদানি রাখলে সুন্দর দেখায়।,বাঁশ-বেতের টেবিল ,বাঁশ কিংবা বেতের তৈরি টেবিলের ওপরটায় সাধারণত কাচ বসিয়ে নেওয়া হয়। কাচ না দেওয়া থাকলে টেবিলে কখনো খাবার পড়ে গেলে তা বাঁশ বা বেতের ফাঁকা অংশে আটকে থাকতে পারে। টেবিলের আকার এবং এর ওপরের কাচের আকার একই হতে হবে। এ ধরনের টেবিলে গ্রামীণ চেক, মণিপুরী তাঁত, শতরঞ্জি অথবা গামছার কাপড়ে তৈরি রানার বা ম্যাট ব্যবহার করুন। রানারের ওপর বাঁশ বা বেতের তৈরি সামগ্রী রাখুন।,কৃতজ্ঞতা: গুলসান নাসরীন চৌধুরী"
নীড় ছোট ক্ষতি নেই,"আপনার বাসার বসার ঘরটা বেশ ছোট? এই যেমন ৭ X ৭ ফুট। এ রকম ছোট পরিসরের ঘর সাজানোর বেলায় একটু কৌশলী হতে হয়। তাতে ঘর ছোট হলেও সুন্দর তো দেখাবেই, আবার একটু বড়ও দেখাতে পারে।,বসার ঘর যখন ছোট,অন্দরসজ্জাবিদ গুলসান নাসরীন চৌধুরী বললেন, বসার ঘর যদি ছোট হয় (এই ধরুন ৭ X ৭ ফুট), সে ক্ষেত্রে বড় আকারের বা বেশি আসবাব এড়িয়ে যাওয়াই হবে বুদ্ধিমানের কাজ। এখানে শুধু বসার আয়োজনই করা যেতে পারে। এ ক্ষেত্রে সোফার বদলে চেয়ার রাখুন। এমন চেয়ার রাখতে হবে, যা আকারে ছোট ও দেখতে নান্দনিক। এ ক্ষেত্রে আসবাবের উচ্চতা কম হতে হবে। কারণ, নিচু আসবাব থাকলে কম পরিসরের ঘরকে বড় দেখায়।,ঘর সাজানোর সময় আলোকসজ্জায় বিশেষ গুরুত্ব দিতে বললেন গুলসান নাসরীন চৌধুরী। সরাসরি বা উজ্জ্বল আলোর ব্যবহারে ঘর আরও ছোট দেখায়। এ জন্য বাতির সঙ্গে শেড ব্যবহার করা ভালো। সিলিংয়ের বাতিতেও শেড ব্যবহার করতে পারেন।,গাছ আর ফুলের ব্যবহার ঘরের নান্দনিকতা বাড়াবে। এ জন্য পটারিতে তাজা ফুল রাখুন। গাছ রাখতে আলাদা একটা স্ট্যান্ডই ব্যবহার করতে পারেন। কম পরিসরের ঘরের দেয়ালে পেইন্টিং রাখতে পারেন। এদিকে টেবিলে ছোট ছোট কিছু শোপিসের ব্যবহারেই পূর্ণ হবে আপনার বসার ঘরের সাজ।,এ ধরনের অন্দরসাজে বড় বড় টবে গাছ না রাখাই ভালো। ছোট টেবিলে বিভিন্ন আকৃতির পটে গাছ রাখতে পারেন। চাইলে মাটির টবগুলোই মুড়িতে দিতে পারেন গামছায়। মেঝেতে একটি গামছা বিছিয়ে তার ওপর দুটি কুশন দিলেই সাধারণ ঘরে ফুটে উঠবে শৈল্পিক আবহ।"
ছবি থাকুক বাঁধানো,"স্মৃতি, বিশেষ মুহূর্তগুলো ফ্রেমে বন্দী রাখার জন্যই ছবি তোলা। এ যুগে অবশ্য আয়োজন করে ছবি তোলা কমই হয়। সেলফির যুগে মোবাইল ফোনটাই ভরসা। ছবি যেভাবেই তোলেন, এটি একটি বিশেষ মুহূর্তের আবেগও ধরে রাখে। প্রিয় ছবিটি সুন্দর ফ্রেমে বন্দী করলে তার সৌন্দর্য বেড়ে যায় অনেকগুণ। এখন তো ঘর সাজাতেও ছবি ফ্রেমের কদর অনেক। তবে সব ঘরে ও দেয়ালে সব ছবি ফ্রেম মানানসই হবে না। দেয়ালের আকার, রং ও ধরন বুঝে ফ্রেম পছন্দ করতে হবে। ,ফ্রেম হালকা ও ভারী দুই ধরনেরই হয়ে থাকে। ছবিটি যদি কোনো পারিবারিক অনুষ্ঠান—যেমন বিয়ের হয়ে থাকে, তবে সে ক্ষেত্রে অ্যান্টিকের ভারী ফ্রেম ভালো লাগবে। আবার আসবাবের রঙের সঙ্গেও মিলতে হবে। আসবাব খুব রাজকীয় নকশার হলে সোনালি বা রুপালি রঙের অ্যান্টিক ফ্রেম ব্যবহার করতে পারেন।অন্দরসজ্জাবিদ গুলশান নাসরিন চৌধুরী বলেন, ‘দেয়ালে ছবি চোখ বরাবর লাগালে ভালো। সাধারণত মেঝে থেকে ৫ ফুট ওপরে ছবি ফ্রেম লাগানোই নিয়ম। ছবিগুলো ২ ফুট বাই আড়াই ফুট করে লাগালে ভালো দেখাবে। ঘরের যে স্থানটিতে ছবি ফ্রেম সবচেয়ে ভালো লাগবে তা হচ্ছে করিডর। ছবি ভিন্ন ভিন্ন ফ্রেমে বেঁধে দেয়ালে সাজাতে পারেন। আবার দেয়ালে বড় একটি বোর্ড করে তাতেও ছবি ফ্রেম করে রাখতে পারেন।’কাঠের বা বেতের ফ্রেম মানাবে আধুনিক আসবাবের সঙ্গে। ছবি ফ্রেম করার আগে লাইটের দিকটাও খেয়াল রাখতে হবে। ছবির ফ্রেমের ওপর কিছু স্পট লাইট দিলে বেশ সুন্দর লাগবে। আবার কোনো পেইন্টিং ফ্রেম করতে চাইলে কালো, সাদা বা বাদামি রঙের সোজা কাঠের ফ্রেম ব্যবহার করাই ভালো। এ ধরনের ফ্রেম বসার ঘরের জন্য মানানসই।,বাজার ঘুরে দেখা গেল, এখন কাঠের ফ্রেম, অ্যান্টিক বিভিন্ন রঙের ফ্রেম, সিরামিকের ফ্রেম, কাচের ফ্রেম, প্লাস্টিকের ফ্রেম, বেতের তৈরি ফ্রেম, স্টিলের ফ্রেম ও হাতে তৈরি বিভিন্ন ফ্রেম পাওয়া যায়। এলিফ্যান্ট রোডের ছবি ঘরে ছবি বাঁধাই ও ফ্রেম দুটোই পাবেন। দোকানের বিক্রয়কর্মী সোহেল মাহামুদ বলেন, উপহার দেওয়ার জন্য অ্যান্টিকের প্রজাপতি, গোল বা লম্বা নকশা করা ফ্রেম চলছে। তবে ঘরে সাজানোর জন্য কাঠের হালকা বা হাতে তৈরি ফ্রেমও বাজারে বেশ জনপ্রিয়। রাজধানীর নিউমার্কেট, এলিফ্যান্ট রোড ছাড়াও বিভিন্ন উপহারের দোকানে পাওয়া যাবে ছবি ফ্রেম।,দামদরভারী অ্যান্টিক ফ্রেমের দাম পড়বে ১ হাজার ২০০ থেকে ৫ হাজার টাকা, কাঠের বড় ফ্রেম ৬০০ থেকে ২ হাজার টাকা, বেতের বড় ফ্রেম ৮০০ থেকে ২ হাজার ৫০০ টাকা পর্যন্ত। প্লাস্টিকের ফ্রেম পড়বে ৩০০ থেকে ৫০০ টাকা। কাচের বিভিন্ন আকারের ছবি ফ্রেম পেয়ে যাবেন ১ হাজার টাকার মধ্যে। যেকোনো ধরনের ছোট ছবি ফ্রেম কিনতে চাইলে তা পাবেন ৩০০ থেকে ১ হাজার ২০০ টাকার মধ্যে।"
বাহারি কুশন,"চেয়ারের এক কোণে পড়ে থাকার যুগ শেষ। শুধু কুশন দিয়েই এখন ঘরের চেহারায় আনা যায় নতুনত্ব। কুশন সাজিয়ে রাখার পরিবেশনাতেও যোগ হচ্ছে নিত্যনতুন ঢং। বড় সোফা হোক বা নিচু, ঘরে ডিভান-শতরঞ্জি, যা-ই রাখা হোক, কুশন থাকবেই।,বসার ঘর ছাড়াও শোয়ার ঘর আর শিশুর ঘরে কুশন রাখতে পারেন। থাকতে পারে ঘর বা বারান্দার এক কোণে রাখা দোলনাটাতেও। নানান স্থানে ব্যবহারের উপযোগী কুশন পাবেন অনায়াসেই। শুধু অন্দরসজ্জার বাকি দিকগুলো খেয়াল রাখুন কুশন কভার কেনার সময়, তাহলে ঘর সাজানোর সময় আর আলাদা করে ভাবতে হবে না। কোন ঘরে কোন স্থানে ব্যবহার করতে চাইছেন, এর ভিত্তিতে কুশনের আকার বেছে নিতে হবে। কুশন কভার পরিষ্কার-পরিচ্ছন্ন রাখার জন্য কতটা সময় বা সুযোগ পাচ্ছেন, এর ওপর নির্ভর করবে কোন উপকরণে তৈরি কভার আপনার জন্য ভালো।,একটি জায়গার জন্য ভিন্ন নকশায় তৈরি একই রঙের কুশন কভার বেছে নেওয়া যায়। ভিন্ন রঙের কাপড়ে একই নকশা থাকলে তা-ও সুন্দর দেখাবে। এমনকি রং বা নকশায় মিল না থাকলেও অন্তত একই কাপড়ে তৈরি কুশন ব্যবহার করা উচিত। একেবারেই মিল না রেখে নানান ধরনের কুশন বেছে নিলে তা ভালো দেখায় না।,ঘরভেদে কুশন কাভার ব্যবহারের নির্দেশনাবলি জানালেন অন্দরসজ্জাবিদ গুলসান নাসরীন চৌধুরী,বসার ঘর,মাঝারি আকারের বসার ঘরে শুধু সোফা আর চেয়ার রাখার সুযোগ থাকে। এমন ঘরে শুধু সোফাতেই কুশন রাখতে পারবেন। সোফার আকার-নকশা অনুযায়ী কুশন ও এর কাভার বেছে নিন। বেত, কাঠ বা বাঁশের তৈরি সোফা থাকলে দেশজ নকশার কুশন কভার বেশ লাগে। গ্রামীণ চেক, হ্যান্ড এমব্রয়ডারি, কাঁথা স্টিচ বা অ্যাপ্লিক বেছে নিতে পারেন। কুরশি কাঁটার কাজ করা থাকলেও ভালো দেখাবে। পর্দা ও অন্যান্য আসবাবের দিকেও খেয়াল রাখুন কুশন কাভার বেছে নেওয়ার সময়।,ভিক্টোরিয়ান ধাঁচের সোফা (গদিওয়ালা, বড় সোফা) থাকলে কৃত্রিম তন্তুর তৈরি কাপড়ের কুশন কভার মানানসই। এ ছাড়া কাতান, সার্টিন, লেস, নেটের কুশন কভার বেছে নিতে পারেন। সোফার জন্য সাধারণত ১৪ বাই ১৪ থেকে ১৮ বাই ১৮ আকারের কুশন ব্যবহার করা হয়।,বসার ঘরটা বড় হলে সোফা ছাড়াও থাকতে পারে ডিভান বা শতরঞ্জি। ডিভান থাকলে নকশিকাঁথা বা নকশিকাঁথার চাদর বিছিয়ে কাঁথা স্টিচ বা নকশিকাঁথার কুশন কভার দিয়ে সাজানো যায়। রঙিন শতরঞ্জিতে বড় কুশন মানায়। ২০ বাই ২০ থেকে শুরু করে ২৮ বাই ২৮ আকারের কুশন ব্যবহার করতে পারেন।,শোয়ার ঘরে,শোয়ার ঘরে বালিশের সামনে কুশন রাখতে পারেন কিংবা বালিশ ছাড়াই শুধু কুশন ব্যবহার করতে পারেন। অনেক দেশেই শোয়ার ঘরে বালিশের পরিবর্তে শুধু কুশন রাখার প্রচলন রয়েছে। বালিশ না রাখলে অবশ্যই ভালো মানের কুশন ও কাভার ব্যবহার করা উচিত। ভালো মানের দেশীয় সুতি কাপড় কিংবা চায়নিজ বা জাপানিজ কাপড়ের কুশন কিনতে পারেন। বালিশ থাকলে এর কভারের রঙের সঙ্গে মিলিয়ে কুশনের আবরণ বেছে নিন। একটু হালকা রঙের কাপড়ই এই ঘরটার জন্য ভালো।,শিশুর ঘরে,শিশুর ঘরে কুশন কভার রাখলে ওর মানসিকতার দিকে লক্ষ রেখে সেটি বেছে নিন। প্রজাপতি, টেডি বিয়ার, সিনড্রেলা বা ফুটবলের নকশায় তৈরি কুশন কভার হতে পারে ওদের পছন্দসই। বিছানায় তো রাখতেই পারেন, শিশুর ঘরে ডিভান থাকলে সেখানেও এমন কুশন রাখা যায়। এই ঘরের জন্য একটু গাঢ় রঙের কাপড় বেছে নেওয়া ভালো, নইলে সহজেই নোংরা হয়ে যেতে পারে।, অন্য যেথায় একটু আরাম,বাড়িতে আলাদা লিভিং রুম থাকলে সেখানে নানান আকৃতির কুশন রাখতে পারেন। চারকোনা বা কোলবালিশের আকৃতির কুশন জড়িয়ে একটু শান্তিতে বসতে পারেন। আড্ডা চলতে পারে বড় কুশনের ওপর বসেও।,কেমন করে মেলাই,গুলসান নাসরীন চৌধুরী জানালেন, রং-বেরঙের কুশন কভার দেখতে ভালো লাগে। তবে কোনো এক দিক থেকে একটু মিল রেখেই রং বেছে নেওয়া উচিত। হয়তো একই কাপড়ের তৈরি কুশন বেছে নেওয়া হলো; কোনোটাতে লালের ওপর লাল গোলাপ, কোনোটাতে হলুদের ওপর হলুদ গোলাপ আবার কোনোটায় বেগুনির ওপর বেগুনির গোলাপের নকশা থাকল। আবার হয়তো ঘরের একটা দেয়াল সি গ্রিন; এই ঘরের চারটি সোফার কুশনের কভারগুলোর প্রতিটিই সি গ্রিন রঙের, তবে একটিতে হ্যান্ড পেইন্ট করা রয়েছে সাদা গোলাপ, একটিতে সাদা বেলি, একটিতে সাদা রজনীগন্ধা আর অন্যটিতে ফুটিয়ে তোলা সাদা দোলনচাঁপা; অসাধারণ দেখাবে।,যত্নের কথাও ভাবুন,ব্যস্ত জীবনে যত্ন নিয়ে সুতি কাপড় পরিষ্কার করা, ধোয়ার পর শুকানো ও ইস্ত্রি করার সময় মেলা ভার। তাই কৃত্রিম তন্তুর কাপড় বেছে নিতে পারেন। চট করেই পরিষ্কার করা হয়ে যাবে, বাড়তি ঝামেলা নেই। তাই নিজে কেমন সময় পাবেন কুশন কভারের যত্ন নেওয়ার, সেটিও খেয়াল রাখুন কুশন কভার কেনার সময়।,কোথায় পাবেন, কেমন দাম?,বাজার ঘুরে পাওয়া গেল বৈচিত্র্যময় সব কুশন কভারের খোঁজ। ফ্যাশন হাউস আড়ং, মায়াসির, নিপুণ, বিবিয়ানা, যাত্রায় পাবেন নানান নকশার কুশন আবরণ। ফুল বা পাতা; বাহারি নকশা—সবই পেয়ে যাবেন একটু খুঁজলে। পাট ও অন্যান্য প্রাকৃতিক উপকরণে তৈরি কুশন-আবরণ পাবেন ফ্যাশন হাউস যাত্রায়। প্রিন্টের, এমব্রয়ডারি, অ্যাপ্লিক করা কুশন কভার রয়েছে আড়ংয়ে, মিলবে সুতি বা সিল্ক যেকোনো কাপড়ই। এর বাইরে অন্য ধাঁচের কুশন কভার পাবেন ক্ল্যাসিক্যাল হোম টেক্সে। মখমলের নকশা করা বা চুমকি বসানো কুশন কভার পাবেন এখানে। আধুনিকতার ছোঁয়া পাবেন এখানকার কুশন কভারে, জ্যামিতিক আকারের ব্যবহারে একটু অন্য নকশায়। এ ছাড়া নিউমার্কেট, চাঁদনি চক আর গাউছিয়া মার্কেটেও পাবেন বিভিন্ন ধরনের কুশন কভার। আকার, কাপড়ের ধরন ও নকশাভেদে প্রতিটির দাম পড়বে ২৫০ থেকে ৯০০ টাকার মধ্যে।"
সিঁড়ির গাছগাছালি,"ইট-কাঠের এই শহরেও বাগান করতে চান অনেকে। ইচ্ছা থাকলেও সময় ও জায়গার অভাবে তা সম্ভব হয় না। তারপরও অনেক গাছপ্রেমী ঠিকই জায়গা বের করে ফেলেন। বাড়ির বারান্দা কিংবা ঘরের এক কোণকে সবুজ করে ফেলেন। ঘরের গাছ বা ইনডোর প্ল্যান্ট রাখার আরও একটি ভালো জায়গা হতে পারে সিঁড়ি। সিঁড়ির ল্যান্ডিং বা চৌকিতে ইচ্ছা করলেই টবে গাছ রাখা যায়। ঝুলন্ত টবেও থাকতে পারে গাছ।,বাড়ির ভেতরে যেসব গাছ রাখা হয়, সেগুলোই সিঁড়িতে রাখা যাবে। আইভি লতা, মনস্টেরা, মানি প্ল্যান্ট, পাতাবাহার, ড্রাসেনা, ফাইলো ডেনড্রন, ক্রোটন, বাহারি কচু, পাম ইত্যাদি গাছ চোখে আরাম দেবে আর বাড়াবে সিঁড়িঘরের সৌন্দর্য।,সিঁড়িতে গাছ রাখার ক্ষেত্রে আলোর উপস্থিতির ওপর নির্ভর করে গাছ রাখার পরামর্শ দেন ডিজাইন স্টেশনের স্থপতি মোশরুর হেলাল। তিনি বলেন, সিঁড়িতে সাধারণত আলো কম প্রবেশ করে। তাই কম আলোতে বেড়ে ওঠে এমন গাছ সিঁড়ির জন্য উপযোগী। অর্কিড, বিভিন্ন ধরনের পাতাবাহার সিঁড়িতে রাখা যায়। তবে সিঁড়ির পরিসর ও রং বিবেচনা করে গাছ রাখার পরামর্শ দেন তিনি।,গাছের সঙ্গে সঙ্গে বিভিন্ন ধরনের আলো, মোমবাতি, শোপিস ও আয়নার সংযোজন সিঁড়িকে আকর্ষণীয় ও নান্দনিক করে তুলতে পারে বলে জানান তিনি।,রাজধানীর শের-ই-বাংলা কৃষি বিশ্ববিদ্যালয়ের প্রাণরসায়ন বিভাগের সহকারী অধ্যাপক নিপা মোনালিসাবলেন, সিঁড়ির জন্য পাতাবাহার, মানি প্ল্যান্ট অথবা ক্রোটন টাইপ গাছ খুবই উপযোগী। এসব গাছ লাগানোর সময়ই সারমিশ্রিত মাটি ব্যবহার করলে পরে আর খুব বেশি কিছু করার প্রয়োজন পড়ে না। শুধু পর্যাপ্ত পানি দিলেই গাছ দীর্ঘদিন ভালো থাকবে বলে জানান তিনি।,একটুখানি সবুজের ছোঁয়া সিঁড়ির একঘেয়ে ভাব দূর করে বৈচিত্র্য নিয়ে আসে বলে মনে করেন ইনস্টিটিউট অব ইনোভেটিভ ডিজাইনের স্বত্বাধিকারী স্থপতি সাইদা ফজিলাতুন নাজ। তিনি বলেন, বড় সিঁড়ি হলে টবে এবং ছোট সিঁড়ি হলে দেয়ালে গাছ ঝুলিয়ে রাখা যেতে পারে। ছায়ায় বাঁচে, বিশেষ করে মোটা ও শক্ত পাতার গাছগুলো সিঁড়িতে রাখার উপযোগী। তবে সপ্তাহে এক দিন গাছ রোদে দিতে হবে, কিছুটা আলো-ছায়ায় রাখলে ভালো হয়। কেননা, কড়া রোদে ছায়ার গাছ নষ্ট হয়ে যেতে পারে। সিঁড়িতে গাছ রাখলেও এমনভাবে রাখা উচিত, যাতে চলাচলে বাধা সৃষ্টি না করে।,কিছু টিপস,* ঘরের দরজা বা লিফটের সামনে রাখা যায় মাঝারি আকৃতির গাছ (মানি প্ল্যান্ট, ড্রাসিনা ইত্যাদি)।,* গাছ লাগানোর জন্য বেলে ও বেলে-দোআঁশ মাটি উপযুক্ত। মাটির সঙ্গে জৈব সার মিশিয়ে দিতে হবে।,* নকশা করা মাটি, তামা, পিতল, প্লাস্টিক, সিরামিক ও সিমেন্টের তৈরি টবে গাছ লাগানো যায়।,* গাছগুলো এমনভাবে ঝোলাতে হবে, যাতে অনায়াসে পানি দেওয়া যায়। মাঝে মাঝে পানি স্প্রে করে গাছের পাতা ধুয়ে দিলে ভালো হবে।,* গাছের পুষ্টি উপাদান নিশ্চিত করতে তরল সার ব্যবহার করা ভালো। মাঝে মাঝে গাছের গোড়ার মাটি উল্টেপাল্টে দিন।,* পোকামাকড় আক্রমণ করলে বিশেষজ্ঞের সঙ্গে যোগাযোগ করুন। পানিতে গাছ থাকলে সপ্তাহে একবার পানি পরিবর্তন করতে হবে।,* সিঁড়িতে ক্যাকটাস বা কাঁটাযুক্ত গাছ না রাখাই নিরাপদ।"
সুগন্ধে সতেজ ঘর,"ঈদুল আজহার দিন মাংস কাটা-বাছা, রান্নার প্রস্তুতিসহ হাজারো কাজ করতে হয়। কিন্তু ঈদ উৎসব বলে কথা, বাড়িতে অতিথি আসবেই। ঘর সাজানো-গোছানো থাকলে রান্নার প্রশংসার সঙ্গে পেয়ে যাবেন বাড়তি নম্বর। কোরবানির ঈদে অন্যান্য কাজের চাপে ঘর গোছানোর কাজটি খুব বেশি করা হয়ে ওঠে না অনেকের। তবে ঘরে থাকা সাধারণ জিনিসগুলোতে একটু পরিবর্তন, সংযোজন করলে নতুনত্বের ছোঁয়া পাবে আপনার বাড়িটি। চাইলে ঘরে ফুল বা মোমবাতির গন্ধ ছড়িয়ে দিতে পারেন। মাংস আর রান্নাবান্নার গন্ধ দূর করে ঘরে একটা সতেজ ভাব আনবে সুগন্ধি মোমবাতি ।,কোরবানির ঈদ তাই খাবার ঘর ও টেবিল সুন্দর করে সাজানোর পরামর্শ দেন ইকো ইনোভেটরসের প্রধান পরিচালন কর্মকর্তা (সিওও) ফারজানা গাজী। খাবারের টেবিলে টেবিল ম্যাট, রানার এবং ন্যাপকিন সঠিক জায়গায় রাখুন। সেই সঙ্গে অতিথিদের খাবার পরিবেশনের পাত্র বা প্লেটগুলোর দিকেও লক্ষ রাখা খুবই জরুরি বলে জানান তিনি। খাবার টেবিলে ফুলদানি বা মোমদানিও রাখা যায়। এ ছাড়া অন্দরসজ্জার থিম অনুযায়ী শো পিস এবং দেয়াল সজ্জারও পরিবর্তন করা যেতে পারে।,ঘর সাজাতে সবচেয়ে সহজ আর সুন্দর জিনিস হলো গাছ। বাড়ির বারান্দায় প্রায় সবারই কোনো না কোনো গাছ থাকে। পাতাবাহার, ক্যাকটাস বা বনসাই ঘরের যেকোনো জায়গায় রাখা যায়। ছোট গাছ না থাকলে বড় গাছের পাতা কেটে ফুলদানিতে রাখলেও ভালো লাগবে। বসার ঘর বা খাবার টেবিলে রাখা যায় বিভিন্ন আকারের সুগন্ধি মোমবাতি। ফারজানা গাজী বলেন, ‘ঘরের কোণে সুন্দর কোনো বড় বাটিতে পানি দিয়ে তাতে ফুল বা ফুলের পাপড়ির সঙ্গে মোমবাতি ভাসিয়ে রাখলে উৎসবের ছোঁয়া লাগবে। রাতের বেলা মোমবাতিগুলো জ্বালিয়ে দিয়ে ঘরের আবহ পরিবর্তন করা যায়। নতুন কুশন কভার, পর্দা বা টেবিল ল্যাম্পের শেডগুলো যদি ঈদের কয়েক দিন আগেই ঠিক করে রাখা হয় তাহলে ঈদের দিন খুব একটা সময় নষ্ট হবে না।,আসবাব, শো পিস বা দেয়াল সজ্জার জিনিসগুলোর স্থান অদল-বদল করলেই বাড়ি সাজানোতে অনেকখানি পরিবর্তন চলে আসবে। আবার ঘর সাজাতে আয়নারও ভূমিকা কম নয়। আয়না আলোর প্রতিফলন ঘটিয়ে ঘর আলোকিত করবে, সেই সঙ্গে ঘরটিও বড় দেখাবে। একটি দেয়ালে বড় একটি আয়না বা ছোট ছোট কয়েকটি আয়না রাখা যেতে পারে।,এ ছাড়া বাড়ির ছোটখাটো জিনিস দিয়েই খুব কম সময়েই আপনার বাড়িটি সাজিয়ে নিতে পারেন সহজে। ছোট একটি বাটিতে রংবেরঙের কিছু পাথর বা শামুক-ঝিনুক রেখে যেকোনো টেবিলের ওপর রেখে দিতে পারেন। ঘর সাজাতে তাজা ফুলের কোনো বিকল্প নেই। এ সময়টায় সুগন্ধি ফুলও পাওয়া যাবে সহজে। আপনার পছন্দের যেকোনো ফুল দিয়ে সাজাতে পারেন বাড়ি।"
রিকশাচিত্রে জীবনের রং,"রঙিন এক দেশ। সেখানে মানুষেরাও রঙিন। বিশ্ববিদ্যালয়ে পড়ার সময় অস্ট্রেলীয় শিক্ষক ব্রায়ান শুসমিথ বলেছিলেন বাংলাদেশ সম্পর্কে। তিনি নাকি খুব কম দেশেই এত রঙের ব্যবহার দেখেছেন। কথাটা মিথ্যে নয়। যাতায়াতের বাহন রিকশার কথাই ধরা যাক। খেয়াল করলে দেখবেন চোখ সরানো যায় না, এমনই তার নকশা। রঙিন নকশার এই ছোঁয়া চলে এসেছে আমাদের ঘরের মধ্যেও। বেশ কয়েক বছর ধরেই ঘর সাজানোর বিভিন্ন জিনিসের ওপর রিকশার নকশা ফুটিয়ে তোলা হচ্ছে। ব্যতিক্রম পছন্দ করেন এমন অনেকেই এসব জিনিসের মাধ্যমে ঘর সাজাচ্ছেন ও ব্যবহার করছেন। দেশীয় ছোঁয়া তো পাওয়া যায়-ই, ভিন্নতাও চলে আসে অন্দরসাজে।,রিকশা পেইন্টের বাইরে লোকজ মোটিফেও নকশা করা হচ্ছে। গ্রাম-বাংলার বিভিন্ন গল্প, মিথ, প্রচলিত কাহিনিও তাতে ফুটে উঠছে। বিয়ের সময় সুটকেসের বদলে অনেক কনেই এখন ট্রাঙ্ক বা কাঠের বাক্সে করে কাপড় নিয়ে যাচ্ছেন। ট্রাঙ্কের ওপর ফুটিয়ে তুলছেন এসব নকশা। ঘর সাজানোর বিভিন্ন জিনিসের ওপরও যে এ ধরনের নকশা করা যায়, এ ধারণাটা প্রথম পাওয়া যায় যাত্রার কাছ থেকেই। ১৯৯৯ সাল থেকে যাত্রার যাত্রা শুরু। প্রায় প্রথম থেকেই বিভিন্ন পণ্যের মধ্যে এই নকশা তুলে ধরেন চিত্রকরেরা। যাত্রার ডিজাইনাররা জানালেন, এ ভাবনার অনুপ্রেরণা আসে বাংলাদেশ থেকেই। এই দেশের নিজস্ব সংস্কৃতি হিসেবেই গড়ে ওঠে রিকশা পেইন্টিং। তাঁরা সেটাকে ধরে রাখতে এবং পরিচিত করাতেই এই নকশা তুলে ধরেন বিভিন্ন পণ্যের মধ্যে।,ফুলের টব, চেয়ার, টেবিল, কেটলি, টেবিল ল্যাম্প, পর্দা, বুকস্ট্যান্ড, চায়ের কাপ যেকোনো জিনিসেই এই নকশা করা যায়। বাদ যাচ্ছে না ঘরের দেয়ালও। অন্দরসজ্জায় হঠাৎ করেই যেন রঙিন নকশা কথা বলে উঠছে। এই নকশা যেটাতেই থাকুক না কেন, উপেক্ষা করা অসম্ভব। মন আপনা-আপনি ঘুরে বেড়াতে থাকবে রঙের ভুবনে।,ঢাকার বিভিন্ন দোকানে পাওয়া যাচ্ছে এ ধরনের পণ্য। যাত্রা, কে-ক্র্যাফট অন্যতম। তবে চাইলে নিজের পছন্দমতো পণ্যের ওপরও তুলির আঁচড় দিতে পারেন। পুরান ঢাকায় ঢুঁ মেরেছিলাম চিত্রকরদের খোঁজে। এক জায়গায় পাবেন না। জায়গায় জায়গায় ছড়িয়ে-ছিটিয়ে আছেন রিকশার নকশাকারকেরা। চকবাজারে হোসেন দালান রোডে মো. হানিফ পাপ্পুকে সবাই একনামে চেনে। যেকোনো জিনিসের ওপর তিনি ফুটিয়ে তোলেন রিকশার নকশা। ৪০ বছরের বেশি সময় ধরে এই কাজ করছেন। জিনিসভেদে দাম নির্ধারণ করা হয়। অ্যাক্রিলিক, গ্লাস পেইন্টিং, অ্যানামেল রং ব্যবহার করে থাকেন। আগা সাদেক রোডে মো. কাশেম নিজ মনে রিকশার ওপর ফুল, লতা, পাখি আঁকছিলেন। কাজের মধ্যেই কথা বললেন। জানালেন ৩৫ বছর ধরে কাজ করে যাচ্ছেন। এই পেশায় এখন আছেন হাতে গোনা কয়েকজন। অনেক রিকশার পুরোটায় এখন আর হাতে নকশা করাও হয় না। টিনের পাতের ওপর ছাপা নকশার কাজও হচ্ছে অনেক। সেগুলো রিকশার পেছনে নিচে, দুই চাকার মাঝখানে বসানো হয়। তিনি জানালেন ফরমাশ এলে বিভিন্ন জিনিসের ওপর এ ধরনের নকশা করে থাকেন।,রিকশাগুলো বেরঙের হয়ে যাচ্ছে দেখেই মনে হয় বাড়ির ভেতরটা এখন রঙিন হয়ে উঠছে। যাত্রার ডিজাইনার টিম এমনটাই মনে করে।,অনলাইনেও কিন্তু এই দেশীয় নকশার বেশ চাহিদা। ওয়ান কালচার নামের অনলাইনভিত্তিক প্রতিষ্ঠানটি শুধু রিকশা পেইন্টের ওপরই কাজ করে যাচ্ছে। প্রতিষ্ঠাতা সুমায়না আবেদীন বললেন, ‘সবাই নতুনত্ব চায়। এই আর্টে আমি অদ্ভুত সৌন্দর্য খুঁজে পাই, যা বাড়ির যেকোনো জায়গাতে উজ্জ্বলতা বাড়িয়ে দেয়। মন খারাপ থাকলেও বিভিন্ন রং এবং আর্ট দেখে মন ভালো হয়ে যায়। অনেকেই ঐতিহ্য প্রদর্শন করতে চায়, এ কারণে হয়তো অন্দরসজ্জায় এর চাহিদাও বাড়ছে।’,অন্দরসজ্জায় এই জিনিসগুলো সাজানোর সময় কোনো নিয়মনীতি নেই। তবে দেশীয় নকশার এই রঙের সঙ্গে দেশীয় পণ্যই ভালো লাগবে। ঘরের যেকোনো একটি অংশ রাঙিয়ে নিতে পারেন এই লোকজ নকশায়। চাইলে দেয়ালে এই নকশার পাশে লোকজ পেইন্ট বাঁধিয়ে রাখতে পারেন। দেয়ালের নিচে বসার বড় বড় কুশনও সাজিয়ে রাখতে পারেন। মাটির হাতি, ঘোড়া শোভা বাড়িয়ে দেবে কুশনের পাশে রাখলে।"
ঘর সাজানোয় গামছা,"নগর ফ্যাশনে গামছা সমাদৃত হয়েছিল ফ্যাশন ডিজাইনার বিবি রাসেলের হাত ধরে। শুধু দেশেই নয়, দেশের বাইরেও গামছার তৈরি পোশাক ও গয়না তুলে ধরেছেন তিনি। এখন তো গামছার ব্যবহার রীতিমতো হয়ে উঠছে বাঙালি ঐতিহ্যের ধারা। অন্দরসাজেও আসছে গামছার ব্যবহার।,আগে হয়তো ঘরে পয়লা বৈশাখ বা এমন দেশীয় উৎসবের আয়োজনে বাঙালিয়ানার আমেজ আনতে কোনো কোণে ঝুলিয়ে দেওয়া হতো গামছা। পোশাক আর গয়নার পাশাপাশি এখন ল্যাম্পশেড, কুশন কাভার, পর্দা, ঘরের গাছের পটসহ ঘর সাজানোর নানা জিনিসে নানাভাবে ব্যবহৃত হচ্ছে গামছা। বাংলাদেশে যে গামছা তৈরি হয় তাতে রং ও বুননের অনেক বৈচিত্র্য। এ জন্য আমাদের নিত্যব্যবহার্য গামছা দিয়ে তৈরি করা যায় অনেক সৃজনশীল জিনিস—এমনটাই বলছিলেন নিপুণের প্রধান ডিজাইনার ফয়সাল মাহমুদ। অনেকেই কুশন কাভার, পর্দায় গামছার আদলে (দেখতে গামছার মতো তাঁতের কাপড়) তৈরি কাপড়ে বানাতেন এসব পণ্য। তবে এখন সরাসরি গামছাটাই ব্যবহার করা হচ্ছে। এ কাপড়টাকেই জড়িয়ে দেওয়া হচ্ছে ল্যাম্পশেডে, বানানো হচ্ছে কুশন কাভার, লেপের আদলে কুইল্ট ইত্যাদি।,গামছা দিয়ে অন্দরসাজের নানা পণ্য তৈরি করছে এসথেটিকস। এসথেটিকসের অন্দরসজ্জাবিদ সাবিহা কুমু বললেন, লোকজ পণ্যগুলোতে (যেমন মাটির পট, মাটির ফটো ফ্রেম আয়না ইত্যাদি) এক টুকরো গামছার কাপড়ের ব্যবহার পুরো জিনিসটাতেই একধরনের নতুনত্ব এনে দেয়। তাই এ ধরনের জিনিস দিয়ে ঘর সাজানোর সময় কিছু বিষয় খেয়াল রাখতে হবে। না হলে ঘর সাজানোর মূল সৌন্দর্যটাই নষ্ট হবে। যেমন যে ঘরে এসব পণ্য রাখা হবে, সেই ঘরের আসবাবগুলো দেশীয় উপাদানের, যেমন বেত বা বাঁশের তৈরি হতে হবে। খুব বেশি জমকালো আসবাবের সঙ্গে গামছার পণ্যটা একেবারেই ভালো দেখাবে না। যদি আসবাবটা কাঠের হয়, সে ক্ষেত্রে তা ডার্ক পলিশ হতে হবে। আসবাবের নকশাটাও দেশীয় হতে হবে। গামছার তৈরি জিনিসের মধ্যে রানারের ব্যবহার বেশ জনপ্রিয়। রানারটা খাবার টেবিলের পাশাপাশি বসার ঘরেও ব্যবহার করতে পারেন। গামছার কাপড়ের রানার তো আছেই চাইলে পাটির চারদিকে চিকন করে গামছা মুড়িয়ে দিয়েও রানার বানিয়ে নিতে পারেন। ঘরের কোনো কোনার টেবিলে ছোট বেতের ম্যাট বানিয়ে চারদিকে গামছা মুড়িয়ে দিন। এর ওপরে মাটির তৈরি ঘোড়া বা পুতুল রেখে দিতে পারেন। গামছা দিয়ে তৈরি পর্দাও ব্যবহার করতে পারেন। তবে তা শুধু বসার ঘরেই ভালো দেখাবে। এ ক্ষেত্রে বসার ঘরে উজ্জ্বল রঙের সুতার বুননের গামছা লাগাতে পারেন। পুরো বাসা বা ঘরজুড়ে গামছার জিনিস না রাখাই ভালো। ঘরের অল্প কোনো জায়গায় এসব জিনিসের ব্যবহার অন্দরের সৌন্দর্যে যোগ করবে বাড়তি মাত্রা।,গামছা, শরীর মোছার কাজে ব্যবহৃত এই জিনিসটি দিয়েও যে এত নান্দনিক জিনিস বানানো যায় তাই করে দেখিয়েছিলেন বিবি রাসেল। এখন তাঁর অনুপ্রেরণায় অনেক দেশীয় প্রতিষ্ঠানেই তৈরি হচ্ছে গামছার এসব পণ্য। এতে করে একদিকে যেমন সমৃদ্ধ হচ্ছে দেশীয় পণ্যের বাজার, অপরদিকে এই শিল্পের সঙ্গে জড়িত অনেক তাঁতিও ফিরে পাচ্ছেন সুদিন। "
ঘরের গাছের যত্ন চাই-ই চাই,"ইট-পাথরের শহুরে বাড়িঘরে একটু সবুজের পরশ যেন প্রাণের সঞ্চার করে। তাই বাড়ির ভেতর এক টুকরো সবুজের আকাঙ্ক্ষা কমবেশি সবারই থাকে। এ জন্য ঘরের কোণে কিংবা বারান্দায় অনেকেই গড়ে তোলেন এক টুকরো সবুজ বাগান।,এই বর্ষাকালে ঘরের গাছগুলো যেমন সজীব থাকে, অন্যদিকে বেড়ে যায় মশার উপদ্রব। তাই এই সময়ে গাছের যত্ন আর সচেতনতা খুব বেশি প্রয়োজন। শেরেবাংলা কৃষি বিশ্ববিদ্যালয়ের প্রাণরসায়ন বিভাগের সহকারী অধ্যাপক নিপা মোনালিসা জানালেন, ‘মশা স্বচ্ছ পানিতে জন্মায়। তাই এই মৌসুমে টবে কোনোভাবেই পানি জমতে দেওয়া যাবে না। এ ছাড়া মাঝে মাঝে গাছের ডাল-পাতা ছেঁটে দিলে গাছ দেখতেও যেমন ভালো লাগবে, তেমনি মশা বা পোকার উপদ্রবও কম হবে।’,এখন চিকুনগুনিয়া বা ডেঙ্গুর মতো মশাবাহিত রোগগুলো বেশি হওয়ায় অনেকেই গাছ লাগাতে ভয় পাচ্ছেন বা ঘরের গাছগুলোও ফেলে দিচ্ছেন। এতে আতঙ্কিত না হয়ে টবে বা টবের ট্রেতে যাতে পানি না জমে, সেদিকে লক্ষ রাখার পরামর্শ দিলেন তিনি। এ ছাড়া পানির গাছগুলোর পানি দু-তিন দিন পরপর পাল্টে দিতে হবে।,রাজধানীর মিরপুরের অধিবাসী ফিরোজা বেগমের বাড়ির ছাদ, বারান্দা, ঘরের আনাচ-কানাচে সব জায়গাতেই যেন সবুজের সমারোহ। তিনি জানান, এই সময়ে চারদিকে মশাবাহিত রোগের ছড়াছড়ি। তাই নিয়মিত গাছের পরিচর্যা করতে হয়। তবে তা কঠিন কিছু নয়। প্রতিদিন পানি দেওয়া, মাঝে মাঝে ডাল-পাতা ছেঁটে দেওয়া ছাড়া তেমন কিছু করার প্রয়োজন পড়ে না। এই সময় গাছে খুব সামান্য পরিমাণে পানি দিতে হবে। পরিষ্কার-পরিচ্ছন্নতা এ ক্ষেত্রে খুবই জরুরি। কোথাও যেন পানি জমে না থাকে, সেদিকে লক্ষ রাখতে হবে। বাড়ির ভেতরে গাছ থাকলেও মাঝে মাঝে বাইরে রোদ আসে এমন জায়গাতে রাখতে হবে। এ ছাড়া পিঁপড়া বা পোকার আক্রমণ হলে রাসায়নিক কীটনাশক না দিয়ে, পানিতে সামান্য ডিটারজেন্ট মিশিয়ে স্প্রে করার পরামর্শ দেন তিনি।,যে গাছই লাগানো হোক না কেন, এই সময়ে মশাবাহিত রোগ দূর করতে সঠিক যত্নের প্রয়োজন। তাহলে চলুন, সবুজের মাঝে উপভোগ করি এই বর্ষাকাল। আর অযথা আতঙ্কিত না হয়ে নিজে গাছ লাগাই আর অন্যকে গাছ লাগাতে উৎসাহিত করি।,ঘরের গাছের যত্নে,* গাছ লাগানোর টবে অবশ্যই ছিদ্র থাকতে হবে, না হলে গাছ মরে যাবে।,* বাড়ির ভেতর গাছ রাখার ক্ষেত্রে সঠিক স্থান নির্বাচন করা খুবই জরুরি।,* প্লাস্টিকের টবে মাটি বা সিরামিকের টবের তুলনায় কম পানি লাগে।,* সরাসরি ফ্যান বা এসির বাতাস লাগে এমন জায়গায় গাছ রাখা যাবে না।,* রাতে ঘুমানোর সময় মাথার কাছে গাছ না রাখাই ভালো।,* দুই বা এক মাস পরপর গাছের মাটি খুঁচিয়ে জৈব সার দিলে গাছ দীর্ঘদিন ভালো থাকে।"
বর্ষার ঘর বর্ষার গেরস্থালি,"সময়টা এখন এমনই—কখনো একটানা ঝুম বৃষ্টি, আবার কখনো হুটহাট বৃষ্টি। হঠাৎ বৃষ্টিতে ঝামেলাও নেহাত কম নয়। বর্ষাকালে পোশাক-আশাক, ঘরবাড়ির দেয়াল ও বিভিন্ন আসবাবের নিতে হয় বিশেষ যত্ন।,ভেজা কাপড়শু কানোর ঝক্কি,বর্ষায় ভেজা কাপড় শুকানো এক বড় সমস্যা। বাতাসে আর্দ্রতা বেশি থাকে বলে কাপড় সহজে শুকাতে চায় না। ফলে কাপড় শুকানোর পরেও স্যাঁতসেঁতে ভাব থেকে যায়। এর জন্য কাপড়ে একধরনের সোঁদা গন্ধ কিংবা ছোট ছোট দাগ পড়ে যায়। এ তো গেল ভেজা কাপড়ের সমস্যা। এদিকে আলমারিতে রাখা অনেক শুকনো কাপড়েও ছত্রাক জমে গন্ধ হয়ে যায়। একটু গাঢ় রঙের কাপড় কিংবা অনেক দিন ব্যবহার হয়নি পোশাকে ছোট ছোট দাগ বা তিল পড়ে যায়।,রাজধানীর গার্হস্থ্য অর্থনীতি কলেজের সহকারী অধ্যাপক মাহমুদা আক্তার বললেন, যেকোনো ঋতুতেই কাপড় ভালোমতো শুকিয়ে নিতে হবে। যেটুকু সময় রোদ পাওয়া যাবে, সেই সময়ের মধ্যেই কাপড় শুকিয়ে নিন।,বর্ষাকালে কোনো কোনো দিন রোদের দেখাই মেলে না। কখনো আবার অল্প সময়ের জন্য রোদ পাওয়া যায়। এই স্বল্প সময়ে কাপড় পুরোপুরি শুকাতে চায় না। সে ক্ষেত্রে ঘরে ফ্যানের বাতাসে কাপড় শুকিয়ে নেওয়ার পরামর্শ দিলেন বিশেষজ্ঞরা। এতে কাপড়ের স্যাঁতসেঁতে ভাব অনেকটাই কমে যায়। তিলের মতো দাগ পড়া আটকাতে কাপড় ইস্তিরি করে নিতে হবে।,শুকনো কাপড়ের যত্ন,আলমারিতে রাখা শুকনো কাপড়গুলোর ভাঁজে ন্যাপথলিন দিন। এতে পোকা কিংবা ছত্রাকের হাত থেকে রেহাই পাবে পোশাক। মাসে একবার পুরো আলমারি পরিষ্কার করে নিন। ন্যাপথলিনের পরিবর্তে কয়েকটি শুকনো নিমপাতাও রাখতে পারেন।,আসবাবের যত্ন,কাঠের আলমারি, ছবির ফ্রেম কিংবা বইয়ের তাকে একধরনের স্যাঁতসেঁতে ভাব দেখা দেয়। সেই সঙ্গে কাঠের আসবাবের দরজা বা পাল্লার আকার কম-বেশি হয়ে যাওয়ায় সহজে আটকানো যায় না। ঘরের সদর দরজার ক্ষেত্রেও দেখা যায় একই চিত্র। বাতাসে আর্দ্রতার কারণে এমনটি হয়ে থাকে। অন্দরসজ্জাবিদ গুলসান নাসরীন চৌধুরী জানান, প্রতিটি ঋতুর কথা মাথায় রেখেই আসবাবের কাঠ বাছাই করুন। সঠিক মাপ অনুযায়ী কাঠ কিংবা হার্ডবোর্ডের আসবাব বানিয়ে নিন।,দেয়ালের স্যাঁতসেঁতে ভাব,দেয়ালের স্যাঁতসেঁতে ভাব থেকে পুরো ঘরটাই যেন গুমোট হয়ে পড়ে। মাহমুদা আক্তার বলেন, তিন-চার বছর পর পর ঘরের দেয়াল নতুন করে রং করা উচিত। বাইরের দেয়ালেও থাকা চাই রং এবং পলেস্তারা। আর ভেজা ভাব দূর করার জন্য ফ্যান চালিয়ে রাখুন। বর্ষায় ঘরে এমন কাপড়ের পর্দা বাছাই করুন যাতে বৃষ্টির ছাটায় ভিজে গেলেও শুকিয়ে যায় তাড়াতাড়ি। যেমন নেট কিংবা সিল্ক। বর্ষায় একটু উজ্জ্বল রঙের পর্দা ব্যবহার করতে পারেন। কেননা বাইরের মেঘাচ্ছন্ন পরিবেশেও আপনার অন্দর উজ্জ্বল দেখাবে।,শীতাতপনিয়ন্ত্রণ যন্ত্র বা এয়ার কন্ডিশনার থাকলে কিছুক্ষণের জন্য সেটি চালিয়ে ঘরের দেয়াল শুকিয়ে নেওয়া যায়। সেই সঙ্গে ঘরের মেঝেও রাখত হবে শুকনো।,আরও যাযা খেয়াল রাখতে হবে—,* অন্দরে সুগন্ধিযুক্ত মোমবাতি, এয়ার ফ্রেশনার ব্যবহার করতে পারেন। এতে গুমোট ভাব চলে যাবে।,* ভাঁজ করে রাখা কাপড়েও সুগন্ধি ব্যবহার করতে পারেন।,* এ সময় এমন পোশাক পরুন যা সহজেই ধুয়ে শুকানো যায়। যেমন জর্জেট কিংবা সিল্কের কাপড়।,* তিল পড়া বা ফাঙ্গাসযুক্ত কাপড় গুঁড়ো সাবান দিয়ে ধুয়ে নিন। জর্জেটের কাপড় চাইলে শ্যাম্পু দিয়েও ধুতে পারেন।,* উজ্জ্বল রঙের কাপড় ধুতে দেওয়ার সময় সতর্ক থাকুন। কেননা অনেক সময় এক কাপড়ের রং অন্যটিতে লেগে যায়। যদি এমনটি হয়েও যায়, তবে কাপড়গুলো আবার আলাদা করে অন্তত ৪ থেকে ৫ ঘণ্টা পানিতে ডুবিয়ে রাখুন। শুকিয়ে গেলে লেবুর রস কিংবা ট্যালকম পাউডার লাগিয়ে নিতে পারেন।,* বারান্দায় কিংবা লিভিং রুমে রাখা বিভিন্ন গাছের টবে যাতে অতিরিক্ত পানি না জমে, সেদিকে খেয়াল রাখুন।,* বইয়ের তাক এবং ছবির ফ্রেম নতুন করে বার্নিশ করে নিতে পারেন। তাকে রাখা বইগুলোর ফাঁকে শুকনো নিমপাতা, ন্যাপথলিন রেখে দিন।,এবার বর্ষায় অন্দরটাও থাকুক সতেজ!"
পরিপাটি বিছানা,"দিনের তিন ভাগের এক ভাগ সময় কাটে ঘুমিয়ে। ঘুমানোর জায়গাটি যদি হয় পরিপাটি, গোছানো তাহলে ঘুমটাও যেন জমিয়ে আসে। শুধু আরামদায়ক হলেই হবে না, বিছানার ওপর বিছানো কাপড়টিও যেন টান টান সুন্দর থাকে, নজর দিন সেদিকেও। আরামদায়ক বিছানার জন্য সবচেয়ে গুরুত্বপূর্ণ হলো তোশক বা ম্যাট্রেসটি ভালো হওয়া। কেননা তোশক ভালো না হলে ঘুম তো ভালো হবেই না, সেই সঙ্গে পিঠে-কোমরে ব্যথাও হতে পারে। এই ম্যাট্রেস বা তোশক যেহেতু ধোয়া যায় না তাই এর আলাদা কভার বানিয়ে নেওয়া যেতে পারে। যেটি পরে খুলে ধুয়ে নেওয়া যায়। এরপর আসে বিছানার চাদর। সাধারণত বাড়ির রং এবং জানালার পর্দার সঙ্গে মিলিয়ে বিছানার চাদর বিছানো হয়। হালকা রঙের চাদরই চোখে আর মনে প্রশান্তি এনে দেয়। কিন্তু বাড়িতে যদি ছোট শিশু থাকে তবে গাঢ় রঙের বড় প্রিন্টের চাদর ব্যবহার করলে কোনো দাগ পড়লে তা দেখা যাবে না। চাদরটি হতে হবে খাটের মাপমতো। খাটের ধরন অনুযায়ী চাদর ঝুলিয়ে বা তোশকের নিচে ঢুকিয়ে দিতে হবে।বক্স খাট না হলে খাটের নিচে বেশ খানিকটা জায়গা থাকে। অনেকে সে জায়গাটুকুকে স্টোর হিসেবেও ব্যবহার করে থাকেন। চাইলে বিছানা থেকে চাদর ঝুলিয়ে দিয়ে ঢেকে দিতে পারেন। তবে খেয়াল রাখবেন নিচের দিকে যেন সমানভাবে চাদরটি ঝুলে থাকে। বক্স খাট হলে চাদর তোশকের নিচে গুঁজে দিন। চাদর গোঁজার সময় সমানভাবে চারদিক দিয়ে গোঁজার চেষ্টা করুন। এতে তোশকের ওপরে কুঁচকে থাকবে না। এবার বালিশ সাজানোর পালা। মাথার বালিশ সিঙ্গেল খাটে কমপক্ষে দুটি, ডাবল খাটে চারটি রাখা উচিত। এ ছাড়া পছন্দমতো কুশন রাখা যেতে পারে। শিশুদের বিছানায় বিভিন্ন রকম পুতুল দিয়ে সাজিয়ে রাখলে খুবই ভালো লাগবে। এ ছাড়া প্রতিদিন বিছানা পরিষ্কার করার সময় হাত দিয়ে ভালো করে ফুলিয়ে নিন। এতে বালিশ দীর্ঘদিন আরামদায়ক থাকবে।, বাড়ির সব আসবাবের মাঝে বিছানা খুবই গুরুত্বপূর্ণ। বিছানার সঠিক যত্ন নেওয়া প্রয়োজন বলে জানান গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরশিপ বিভাগের প্রভাষক তাসমিয়া জান্নাত। তিনি বলেন, ‘কক্ষের সঠিক স্থানে বিছানাটি রেখে বাড়ির রং ও পর্দার রঙের সঙ্গে মিলিয়ে চাদর বিছানো হলে দেখতে ভালো লাগবে। এ ছাড়া বিছানায় কয়েক দিন পরপরই চাদর পাল্টানো উচিত। আমরা অনেকেই নকশা করা বা এপ্লিক করা চাদর বিছানায় ব্যবহার করি, এটি বেড কভার। ঘুমানোর সময় এ জাতীয় চাদর না ব্যবহার করে সুতি একরঙা বা ছাপা চাদর ব্যবহার করা আরামদায়ক। নকশাদার চাদরগুলো দিনের বেলা বেড কভার হিসেবে ব্যবহার করা যেতে পারে। এতে সারা দিনের ধুলাবালু, ক্ষতিকর জীবাণু মূল চাদরের ওপর পড়বে না, কিছুটা হলেও রোগজীবাণু থেকে দূরে থাকা যাবে।’ বিছানার চাদর সুন্দর ও পরিপাটি রাখতে পরামর্শ দেন ফোর পয়েন্টস বাই শেরাটন হোটেলের এক্সিকিউটিভ হাউসকিপার খোরশেদ আলম। তিনি জানান, চাদর যে ধরনেরই হোক না কেন তা যদি চারদিকে সমান রেখে, টান টান করে বিছানো হয় তাহলেই দেখতে ভালো লাগবে। চাদর মেঝে থেকে কমপক্ষে ছয় ইঞ্চি উঁচুতে রাখতে হবে। তিনি আরও জানান, একটি বিছানায় চারটি পর্যন্ত মাথার বালিশ রাখা যায়। এই বালিশগুলো শুইয়ে অথবা খাড়া করে রাখা যায়, সেই সঙ্গে পছন্দমতো কুশন ব্যবহার করা যায়। গরমের সময় নকশিকাঁথা বা বেড রানার পায়ের দিকে ভাঁজ করে রাখলে দেখতে ভালো লাগবে।"
একবারের জন্যই...,"দাওয়াত শেষ। অতিথিরা চলে গেছেন। এবার ঘর গোছানো আর ধোয়াধুয়ির পালা। ঝামেলার কাজ যেন এটাই। বাড়িতে সাহায্য করার কোনো মানুষ থাকলে তাও কষ্ট কিছুটা কমে। কিন্তু একা হাতে করতে গেলে? আধুনিক যুগের কিছুটা সুবিধা কিন্তু নেওয়াই যায়। একবার ব্যবহার করা যায় এমন প্লাস্টিক বা কাগজের গ্লাস, প্লেট, চামচ এখন বাজারেই আছে। খাওয়া শেষ হওয়ার পর ধুতে হবে না। ফেলে দিলেই হবে। একরঙা বা বিভিন্ন নকশার এই জিনিসগুলো হাত বাড়ালেই পাওয়া যাচ্ছে।,বাঁশের তৈরি থালা এবং চামচ,বাঁশের তৈরি হালকা এই থালা বা প্লেট এবং চামচ আপনি ব্যবহার করতে পারেন। কোনোটি গোল এবং চারকোনাকৃতির আবার কোনোটার চারপাশে সামান্য খাঁজকাটা। একেবারে ছোট থেকে শুরু করে মাঝারি কিংবা বড় আকৃতির পাওয়া যাবে এই প্লেটগুলো। আপনি চাইলে অ্যাপিটাইজার থেকে শুরু করে মূল খাওয়া কিংবা মিষ্টি সহজেই পরিবেশন করতে পারবেন। বসুন্ধরা সিটির মোস্তাফা মার্টের বিক্রেতা ইয়াসমিন হায়দার বলেন, ‘প্লাস্টিক তো অনেক আগে থেকেই ব্যবহার করা হচ্ছে। তাই এখন নতুন ধাঁচের কাপ, চামচ, প্লেট তৈরি করা হচ্ছে। এগুলো পরিবেশের জন্য ক্ষতিকর নয়।’,পাতা থালা-বাটি,পাম, বট এবং কলা পাতা দিয়েও তৈরি করা হয় এ ধরনের সরঞ্জাম। সাদা এবং ঘিয়ে রঙের এই প্লেটগুলো পাওয়া যাবে বিভিন্ন আকৃতিতে। ওজনে হালকা হলেও এই প্লেট ও বাটি কিন্তু টেকসই।,আখের তৈরি,হ্যাঁ, বর্তমানে আখের তৈরি একবার ব্যবহারের গ্লাস ও প্লেট আপনি ব্যবহার করতে পারেন। এর সবচেয়ে সুবিধা হলো, এতে খাবার দীর্ঘ সময় থাকলেও ব্যাকটেরিয়ার আক্রমণ হয় না। ফেলে দেওয়ার পরও পরিবেশের ক্ষতি হয় না।,শিশুদের জন্য,লাল, নীল, সবুজ বিভিন্ন রঙের এই প্লেট ও চামচ তৈরি করা হয় শক্ত কাগজ দিয়ে। জন্মদিন থেকে শুরু করে নানা উৎসবের কথা মাথায় রেখে প্লেটগুলোতে আঁকা হয়েছে বিভিন্ন ছবি। কোনোটায় ডিজনি চরিত্র, আবার কোনোটায় রয়েছে ডোরেমন, প্রিন্সেস, প্রজাপতি, মিকি মাউস আঁকা। আবার হ্যাপি বার্থডে পার্টি লেখাও রয়েছে এগুলোতে।,এ ছাড়া,এগুলো ছাড়াও আপনি ব্যবহার করতে পারেন অ্যালুমিনিয়াম ফয়েল, একেবারেই স্বচ্ছ কিংবা ট্রান্সপারেন্ট প্লাস্টিক বা কাঠের তৈরি একবার ব্যবহারের লাঞ্চ বক্স, গ্লাস ও প্লেট। ভুট্টার স্টার্চ থেকে তৈরি সরঞ্জামও এখন বাজারে পাওয়া যাচ্ছে।,যেখানে পাবেন,মোস্তাফা মার্ট, আগোরা, মীনা বাজার, ল্যাভেন্ডার, সিঙ্গাপুর মার্কেট, গুলশান এক নম্বর মার্কেট, নিউমার্কেট প্রভৃতি জায়গায় পাওয়া যাবে এই প্লেট ও চামচ। চাইলে ঘরে বসে অনলাইন থেকেও বেছে নিতে পারেন।,দরদাম,সেট হিসাবে চামচ ৩০ থেকে ৮০ টাকা, প্লেট ৪০ থেকে ৬০ টাকা, কনটেইনার ৪০ থেকে ৯২ টাকা এবং গ্লাস পড়বে ৩০ টাকা। এ ছাড়া কাঠ, আখের তৈরি প্লেট, চামচ এবং কনটেইনার পাবেন ৪০ থেকে ১৮০ টাকার মধ্যে।"
ঘর সাজানোয় দেশি উপকরণ,"দেশ থেকে দেশের বাইরে কী উপহার পাঠানো যায়। সবই তো আছে ওখানে। অন্দরসজ্জা সাজানোর উপকরণগুলোর কথাই যেন তখন বেশি মনে পড়ে। দেশীয় উপকরণে তৈরি বিভিন্ন জিনিস যেন বিদেশে পৌঁছে দেয় দেশের ভালোবাসা। অনেকে মনে করেন, দেশীয় উপকরণ দিয়ে তৈরি জিনিস অন্দরসজ্জায় ভালো লাগে না। কিন্তু যদি সাজাতে পারেন, তাহলে জানালার চিকই পুরো ঘরের চেহারা বদলে দেবে। এথনিক ভাব নিয়ে আসবে অন্দরসজ্জায়।র্যাডিয়েন্ট ইনস্টিটিউট অব ডিজাইনের প্রধান ও অন্দরসজ্জাবিদ গুলসান নাসরীন চৌধুরী জানালেন, অন্দরসজ্জায় দেশীয় উপকরণ ব্যবহারের ফলে হারিয়ে যেতে থাকা ঐতিহ্য রোজকার জীবনে যেমন ফিরিয়ে আনা সম্ভব, তেমনি এগুলোর মাধ্যমে শিশুকে এ দেশের সংস্কৃতি ও মূল্যবোধ সম্পর্কে ছোটবেলা থেকেই অভ্যস্ত করে তোলা যায়। সমাজের অস্থিরতা আর অপরাধপ্রবণতা কমিয়ে আনতে শিশুর বেড়ে ওঠার সময়টাতেই দেশীয় চেতনা, সাহিত্য, সংস্কৃতি ও মূল্যবোধের সঙ্গে পরিচয় ঘটানো প্রয়োজন। আর এর শুরুটা বাড়ির ভেতর থেকেই। অন্দরসজ্জার উপাদান শিশুর বিকাশেও ইতিবাচকভাবে প্রভাব ফেলে।,প্রবেশপথেবাড়িতে ঢোকার পথে মাটি বা টেরাকোটার সামগ্রী ব্যবহার করতে পারেন। আয়না রাখতে চাইলে মাটি, বেত বা কাঠের ফ্রেমের আয়না বেছে নিতে পারেন। পাটের শিকা ঝুলিয়ে দিতে পারেন। শখের হাঁড়ি সাজিয়ে রাখুন শিকায়। চাইলে এসব রঙিন হাঁড়ির মধ্যে প্লাস্টিকের পাত্রে মানিপ্ল্যান্ট জাতীয় গাছও রাখতে পারেন; পরিচর্যার প্রয়োজনে প্লাস্টিকের পাত্রটি সরিয়ে নিতে পারবেন, আবার পরে রেখেও দেওয়া যাবে।,বসার ঘরবেত, বাঁশ বা কাঠের সোফা রাখতে পারেন। সোফা না চাইলেও দুটি উঁচু চেয়ার রাখতে পারেন। সোফার মতো আরামদায়ক চেয়ারও হতে পারে এ দুটি, তবে একটু উঁচু তৈরি করা উচিত। অনেক সময় বয়স্ক ব্যক্তিদের স্বাভাবিক উচ্চতার সোফায় বসা অবস্থা থেকে উঠে দাঁড়াতে কষ্ট হয়। তাঁদের জন্য বাঁশ বা বেতের তৈরি এ ধরনের চেয়ারের ব্যবস্থা রাখুন। ঘরের এক পাশে বাঁশ বা বেতের নিচু ডিভান কিংবা শতরঞ্জি রাখতে পারেন শিশু আর তরুণদের গল্প-আড্ডার জন্য।সোফা আর ডিভানের কুশন কভারেও রাখুন দেশীয় নকশার ছোঁয়া। পাটের তৈরি টেবিল ম্যাচ ব্যবহার করতে পারেন। এ ছাড়া রাখতে পারেন পাটের তৈরি টিস্যু বক্স। পাটের কার্পেটও পাওয়া যাচ্ছে আজকাল।গ্রামীণ চেকের কাপড়ের পর্দা ব্যবহার করলে ভালো দেখাবে। তাঁত, জামদানি, কাতান বা সুতি কাপড়ের পর্দাও মানানসই। পেলমেট ব্যবহার না করাই ভালো। লুপ লাগানো পর্দা বেশ মানাবে। লুপের জায়গাটাতে নারকেলের খোলের বোতাম লাগানো যায়।ল্যাম্পশেড রাখতে চাইলে সেটিও বেত, বাঁশ বা মাটির তৈরি হলে ভালো দেখাবে। ঘরে আলো আসলে এক কোণে বনসাই রাখতে পারেন। একই সঙ্গে দুটি বনসাইয়ের ব্যবস্থা রাখা ভালো; একটি বসার ঘরে, আরেকটি বারান্দা বা ছাদে রাখতে পারবেন। এক সপ্তাহ পরপর গাছ দুটি অদল-বদল করে নিন। এর ফলে দুটি গাছই পর্যাপ্ত সূর্যের আলো পাবে।সাজানোর জন্য নানা ধরনের দেশীয় উপকরণে তৈরি শোপিস কিনতে পাওয়া যায়। পাট, বেত, কাঠ ও মাটির হরেক রকম শোপিস বিভিন্ন মেলায় পাওয়া যায়। আড়ং, যাত্রা বা আইডিয়া ক্রাফটসেও মিলবে এমন জিনিস।,খাবার ঘরবসার ঘর আর খাবার ঘরের মাঝে পাটের তৈরি উপকরণ সুন্দর বিভাজকের কাজ করবে। শিকাজাতীয় বুননে তৈরি পাটের লম্বা স্তরে ঝিনুক লাগানো থাকলেও বেশ লাগবে। খাবার টেবিলটা কাঠের হতে পারে, আবার ওপরটায় কাচও থাকতে পারে। টেবিলের ওপর তাঁতের রানার (যেটি লম্বাভাবে খাবার টেবিলে বিছিয়ে দেওয়া হয়) রাখতে পারেন। খাবার টেবিলের ওপর পাটের তৈরি নান্দনিক ঝুরিতে দরকারি জিনিসগুলো গুছিয়ে রাখা যায়। ঝুরির ঠিক মাঝ বরাবর সাধারণ কাচের বোতলে বালু ভরে ঝুরিজাতীয় ফুল রেখে দিতে পারেন।আজকাল খাবার ঘরের চেয়ারে কভার লাগানোর পুরোনো রীতিটা নতুনভাবে ফিরে আসছে। এই কভারও দেশি কাপড়ে তৈরি করে নিতে পারেন। অনেক বাড়ির খাবার ঘরে মাইক্রোওয়েভ ওভেন, টোস্টার, জুসার ইত্যাদি রাখার জন্য মেঝে থেকে ফুট তিনেক উঁচু তাক থাকে। এই তাকেও দেশীয় উপকরণে তৈরি শোটি বা ফুলদানি রাখতে পারেন।,শোয়ার ঘরবেত বা বাঁশের সুন্দর খাট রাখতে পারেন শোয়ার ঘরে। বেডকভার হতে পারে নকশিকাঁথা। দেয়ালেও বাঁধানো নকশিকাঁথা সাজিয়ে রাখতে পারেন। মাটির পাত্রে পানিতে গোলাপের পাপড়ি বা ছোট মোমবাতি ভাসিয়ে রাখতে পারেন। মাটির বড় ফুলদানিতে রজনীগন্ধা বা দোলনচাঁপা রাখা যায়। ল্যাম্পশেডেও দেশীয় উপকরণ থাকতে পারে। এ ঘরেও তাকের পর্দা লাগালে ভালো দেখাবে।,শিশুর ঘরশিশুর ঘরের মেঝেতে শতরঞ্জি বিছিয়ে রাখতে পারেন। অনেক সময় শিশুরা খেলনা নিয়ে মেঝেতেই বসে পড়ে। শতরঞ্জি থাকলে ওরা এর ওপর বসে খেলতেও পারবে। দেয়ালে দেশের পতাকা, কাজী নজরুল ইসলামের ছবি রাখতে পারেন। এতে ওদের মধ্যে ছোটবেলা থেকেই দেশীয় সাহিত্যে আগ্রহ তৈরি হবে। ছবির ফ্রেমও দেশীয় উপকরণে তৈরি হলে ভালো।বারান্দায় ঝোলানো বেতের দোলনা রাখা যায়। এ ছাড়া রাখুন গাছ। গাছে ফুল ফুটলে শিশু আনন্দ পাবে। অযত্নে গাছ মারা যায়, এই বিষয়টি দুঃখের—এমন বোধ ওর মধ্যে তৈরি হলে বড় হতে হতে ও যত্নশীল হয়ে উঠবে। আবেগ-অনুভূতিগুলো সুস্থ পরিবেশের মাঝেই তৈরি হবে। এ ধরনের উপকরণ শিশুর মানসিক বিকাশে সহায়ক।"
শাড়ি রাখি গুছিয়ে,"‘নীল জামদানিতে কেমন লাগছে, বল তো?’শাড়িটা পরে আয়নায় দাঁড়িয়ে ভাবছেন কথাটা জিজ্ঞেস করবেন সঙ্গীকে। কিন্তু হায়, হঠাৎই চোখে পড়ল শাড়িটা ভাঁজে ভাঁজে কেটে গেছে। অনেক দিন আলমারি খুলে বের করে পরা হয়নি শাড়িটা। সুন্দর করেই তো ভাঁজ করে রাখা ছিল। তবু কেন এমন হলো? জানুন, বিশেষজ্ঞদের পরামর্শে।আমাদের দেশীয় ও ঐতিহ্যবাহী শাড়িগুলোর যত্ন নিতে হয় বিশেষভাবে। তবে একেক ধরনের শাড়ির যত্ন নিতে হবে একেকভাবে। দেখা যায় ভালো ও দামি শাড়িগুলো কোনো উপলক্ষ ধরেই পরা হয়। নয়তো ওঠানো থাকে আলমারির এক কোণে। তাই নির্দিষ্ট সময় পরপর শাড়ির যত্ন নিলে বছরের পর বছর নতুন রাখা যায়। এমনকি শাড়ির ভাঁজের ওপরও নির্ভর করে এর সৌন্দর্য। দেশীয় শাড়ির যত্ন সম্পর্কে পরামর্শ দিয়েছেন বিশেষজ্ঞরা।,সুতি, তাঁত ও টাঙ্গাইলের শাড়িগার্হস্থ্য অর্থনীতি কলেজের বস্ত্র পরিচ্ছদ বিভাগের প্রধান সোনিয়া বেগম জানান, সুতি শাড়ি চাইলে ঘরেই পরিষ্কার করা যায়। ঠান্ডা কিংবা হালকা গরম পানিতে ডিটারজেন্ট মিশিয়ে তাতে আধা ঘণ্টা শাড়ি ভিজিয়ে রাখুন। তারপর ধুয়ে ফেলুন। তবে তিনি বললেন, রঙিন শাড়িতে গরম পানি না ব্যবহার করাই ভালো। তাতে শাড়ির উজ্জ্বলতা নষ্ট হয়ে যেতে পারে। সুতি শাড়ি ধোয়ার পর মাড় দিতে হবে, ইস্তিরি করে নিতে হবে। তাঁত ও টাঙ্গাইলের শাড়ি ড্রাইওয়াশ করা উত্তম বলে জানালেন ব্যান্ড বক্সের বিপণন কর্মকর্তা মো. জাহাঙ্গীর হোসেন। এ ছাড়া লন্ড্রিতে সাধারণ সুতি শাড়ি দিলে তা লন্ড্রি ওয়াশ করা হয় বলে তিনি জানান। মো. জাহাঙ্গীর হোসেন আরও জানান, তাঁত, টাঙ্গাইল বা সুতি ধরনের শাড়িগুলো সুন্দর করে ভাঁজ করে রাখলে তেমন কোনো সমস্যা হয় না।,জামদানিজামদানি শাড়ি অবশ্যই লন্ড্রিতে দিতে হয়। কাটা ওয়াশ পদ্ধতিতে জামদানি শাড়ি পরিষ্কার করা হয়। জামদানি শাড়ি ভাঁজ করে না রেখে হ্যাঙ্গারে ঝুলিয়ে রাখতে বললেন মো. জাহাঙ্গীর হোসেন। নইলে ভাঁজ করে রাখা জামদানি শাড়ি ভাঁজে ভাঁজে কেটে যায়। ঝুলিয়ে রাখলে তাতে বাতাসের চলাচল হয় বলে শাড়ি ভালো থাকে। জামদানি শাড়ি রোদে দেওয়ার প্রয়োজন নেই।,কাতান, বেনারসিকাতান ও বেনারসি শাড়ি পরিষ্কার করা হয় ক্যালেন্ডার ওয়াশ পদ্ধতিতে। যে দোকান থেকে কাতান বা বেনারসি শাড়ি কিনবেন, সেই দোকানেই চাইলে পরিষ্কার করতে দিতে পারেন। মানিক বেনারসির চেয়ারম্যান সাফায়াত আলী তরফদার বললেন, ‘কাতান-বেনারসি শাড়িগুলো হ্যাঙ্গারে ঝুলিয়ে রাখতে হয়। ভাঁজ করে রাখা যাবে না। তবে হ্যাঙ্গারে ঝুলিয়ে রাখলেও মাঝে একটা ভাঁজ পড়ে। সেটা কিছুদিন পরপর পাল্টে দিতে হবে। একই ভাঁজে রাখা যাবে না।’ তিনি আরও বলেন, এসব শাড়ি কখনোই রোদে দেওয়া যাবে না। রোদে দিলে শাড়ির উজ্জ্বলতা নষ্ট হয়ে যাবে।,সিল্ক শাড়িরেশমি বা সিল্কের শাড়ি একটু সাবধানেই ব্যবহার করতে হয় বলে জানান পুরা সিল্কের জ্যেষ্ঠ বিক্রেতা মো. সেলিম রেজা। তিনি পরামর্শ দেন রেশমি শাড়ি ড্রাইওয়াশ করতে। এসব শাড়ি ভাঁজ না করে হ্যাঙ্গারে ঝুলিয়ে রাখতে হবে।"
মনোযোগ এবার ঘরের সাজে,"শুধু নিজের সাজপোশাকেই ঈদ এখন সীমাবদ্ধ থাকে না। ঘরে নানা অতিথি আসবে। আড্ডা থেকে শুরু করে আপ্যায়ন—সবকিছুই চলবে। তাই ঘরটার সাজপোশাকেও নজর দিতে হয়। শেষ মুহূর্তের কেনাকাটায় অনেকেই ছুটছেন ঘর সাজানোর পণ্যের খোঁজে। ,আড়ংয়ের ‘হোম ডেকোর’ কর্নারে দুজন বিক্রেতা গাঢ় সবুজ রঙের একটি বিছানা চাদর মেলে ধরেছেন। নিমা রহমান সেটা খুঁটিয়ে খুঁটিয়ে দেখছেন। তিনি বলেন, ‘ঈদের দিন ঘুম থেকে উঠেই নতুন চাদর বিছানো চাই। নয়তো ঘরটাকে ম্যাড়ম্যাড়ে লাগে।’ বিছানা চাদরের পাশাপাশি কেউ দেখছেন কুশন কাভার, কেউ বা নকশি কাঁথা, কেউ আবার সোফার কাভার বা জানালার পর্দা। বড় কুশন কাভারের চাহিদা বেশ। ‘হোম ডেকোর’ কর্নারের বিক্রেতা মানসুরা হক বলেন, ঈদ উপলক্ষে সোফা ও ডাইনিং টেবিল সাজানোর পণ্য মানুষ বেশি কিনছে। গত সপ্তাহ থেকে পোশাকের পাশাপাশি ঘর সাজানো পণ্যের কেনাকাটা বেড়েছে। বিছানার চাদর ১ থেকে ১০ হাজার টাকা, পর্দা পাঁচ শ থেকে সাড়ে তিন হাজার টাকায় পাওয়া যাবে। শোপিস, ক্রোকারিজ সামগ্রীর বিক্রি টুকটাক হলেও ঈদের দু-তিন দিন আগে বেশি বাড়বে। মানসুরা বলেন, এবার টেরাকোটা নকশার ক্রোকারিজ আনা হয়েছে। ক্রেতাদের কাছে এর চাহিদাও ভালোই। রাজধানীর নিউমার্কেট ও এলিফ্যান্ট রোডের ঘর সাজানো পণ্যের দোকাগুলোয় মানুষ ভিড়তে শুরু করেছে। শাহনাজ খাতুন প্রতি ঈদেই বসার ঘরে নতুন পর্দা লাগান। আজ মঙ্গলবার দুপুরে নিউমার্কেটে এসেছেন পর্দার খোঁজে। সময়টা বর্ষা বলে সুতির মধ্যে হালকা নীল রং খুঁজছেন। সঙ্গে শতরঞ্জি নেবেন। তিনি বলেন, ‘ঈদের দিনে সকালে নামাজ শেষে ছেলের বন্ধুরা আসে। বসার ঘরে আড্ডা দেয়। তাই এই ঘরটাকে সুন্দর করেই সাজাই।’ নিউমার্কেটের কয়েকজন বিক্রেতা জানান, ঈদে সবচেয়ে বেশি বিক্রি হয় বিছানার চাদরের। তা ছাড়া কুশনও বেশ চলে। এ মার্কেটে বিছানার চাদরের দাম পড়বে ৬০০ টাকা থেকে ২৫০০ টাকা পর্যন্ত। পর্দা বিক্রি হচ্ছে ২০০ থেকে ১৬০০ টাকার মধ্যে। আর কুশন কাভারের দাম দেড় শ থেকে সাড়ে তিন শ টাকা। ,নিউমার্কেটের তাহমিদ বেডিংয়ের বিক্রেতা ইমরান হোসেন বলেন, ‘ঈদে তো মানুষ কাপড়চোপড় বেশি কেনে। আমাদের বেচাকেনা কম হয়। তা-ও রোজার শেষ সপ্তাহে গিয়ে মানুষ কিছু কিনতে আসে।’ ক্রোকারিজের দোকানগুলোতে গ্লাস, চামচ আর ফিরনি সেটের চাহিদা বেশি। খান ক্রোকারিজের বিক্রেতা আলাউদ্দিন টিটু বলেন, ঈদুল ফিতরে ছোট ছোট ক্রোকারিজ সামগ্রী বেশি বিক্রি হয়। তানিয়া ইসলামের বিয়ের পর এবারই প্রথম ঈদ। স্বামীর চাকরির জন্য ঢাকাতেই ঈদ করা হবে। ঈদের দিনে ঘরটাকে নিজের মতো করে সাজাবেন। নিউমার্কেট থেকে বেশ কিছু শোপিস কিনলেন। নেড়েচেড়ে দেখছিলেন প্লাস্টিকের ফুল ও ফুলদানি। সংসার নতুন হোক আর পুরোনো, ঈদের দিনটাতে ঘরের সাজেও নান্দনিকতা ফুটিয়ে তুলতে চান অনেকে।"
নতুন পর্দায় ভিন্ন ঘর,"নতুন সাজপোশাক শুধু নয়, ঈদের দিন বাড়িটাকেও নতুনভাবে সাজাতে চান অনেকে। আর এতে উৎসবের আনন্দ চলে আসে ষোলো আনা। আসবাবে সব সময় নতুন কিছু হয়তো যোগ করা যায় না, তবে ঘর সাজানোর অনুষঙ্গে নতুনত্ব আনা যায়। অন্দরসজ্জায় উৎসবের আমেজ আনতে পর্দার জুড়ি নেই। রং, নকশায় নতুন পর্দা পুরোনো ঘরকে উজ্জ্বল করে তুলতে পারে।আর্কভিজ লিমিটেডের প্রধান স্থপতি মেহেরুন ফারজানা জানালেন, পর্দাটা অবশ্যই হতে হবে ঘরের দেয়ালের রঙের সঙ্গে মিলিয়ে। দেয়ালের রং যদি হালকা হয়, তবে বিপরীত ও উজ্জ্বল রঙের পর্দা ভালো লাগবে। যাঁদের বাড়ির আসবাব আকারে বড় এবং ভারী নকশার—তাঁদের ঘরে জমকালো কাজ করা পর্দা ব্যবহার না করাই ভালো। এ ক্ষেত্রে বেছে নিতে পারেন হালকা নকশার এক রঙা বা নেটের পর্দা। যে জানালা দিয়ে বেশি রোদ আসে, সে জানালায় ঝুলিয়ে দিন গাঢ় রঙের পর্দা। গাঢ় রঙের পর্দা বাড়তি গরম থেকে বাঁচাবে। আবার একই সঙ্গে পর্দার রং জ্বলে যাওয়ার আশঙ্কাও কমে আসবে। বসার ঘরে হলুদ, কমলা বা মেরুনের মতো উজ্জ্বল রঙের পর্দা, শিশুদের ঘরে কার্টুন অথবা ফুলেল ছাপের পর্দা লাগাতে পারেন। শোবার ঘরে হালকা রঙের ভারী কাপড়ের পর্দা ব্যবহারের পরামর্শ দিয়েছেন বিশেষজ্ঞরা।,উৎসবের আবহ আনতে পর্দার রেইলটির কথাও ভাবতে হবে। বাজারে বাহারি নকশা ও নানা রঙের রেইলের কমতি নেই। অবশ্যই পর্দা এবং ঘরের রঙের সঙ্গে মিলিয়ে কিনতে হবে। এ ছাড়া পর্দা বেঁধে রাখতে টারসেল ব্যবহার করা যেতে পারে। ছোট ছোট নতুন সংযোজনগুলোই ঘরের রং, নকশা বদলে দেবে।আইলেট (কুঁচির মতো মোটা ভাঁজ করা এবং ওপরে রিং দেওয়া) দেওয়া পর্দা এখন বেশ জনপ্রিয়। বাড়িতে বাঙালিয়ানার ছাপ রাখতে সুতি বা খাদি কাপড়ের ওপর দেশি মোটিফের নকশা করা পর্দাও বেছে নিচ্ছেন অনেকে। ,পাশাপাশি ব্লকপ্রিন্ট, জামদানি নকশার ছাপ অথবা নকশিকাঁথার কাজ করা পর্দা মিলবে বিভিন্ন ফ্যাশন হাউসে। মিরপুর রোকেয়া সরণির রিয়াদ ফেব্রিকস থেকে মো. আজহার জানান, পেলমেট (পর্দার ওপরে ঝালর দেওয়া) দেওয়া পর্দা ব্যবহার কিছুটা অসুবিধা হওয়ায় এখন আইলেট দেওয়া পর্দার দিকে ক্রেতারা বেশি ঝুঁকছেন। বর্তমানে সুতি, জ্যাকেট কাপড় ও এম্বোস কাপড়ের পর্দার চাহিদা বেশি। এ ছাড়া নেট আর টিস্যু কাপড়ের পর্দা সব সময়ই জনপ্রিয়। বিক্রেতারা মনে করছেন, সামনেও এর জনপ্রিয়তা থাকবে।,দরদামরাজধানীর এলিফ্যান্ট রোড, রোকেয়া সরণি, গুলশান, নিউমার্কেটসহ অনেক মার্কেটে পর্দার দোকান রয়েছে। কাপড়ভেদে পর্দা প্রতি পিস ৮০০ থেকে শুরু করে ২ হাজার ৫০০ টাকা পর্যন্ত হতে পারে। গজ হিসেবে কিনতে চাইলে গজপ্রতি ৪০০ থেকে ১ হাজার ২০০ টাকা পড়বে। টারসেলের দাম পড়বে ৩০০ থেকে ১ হাজার, টারসেল স্ট্যান্ডের দাম ৫০০ থেকে ২ হাজার টাকা। এ ছাড়া আড়ং, কে ক্রাফট, অঞ্জন’সসহ অন্যান্য ফ্যাশন হাউসেও পর্দা পাওয়া যায়। সুতি অথবা খাদি কাপড়ের এসব পর্দায় ব্লক, বাটিক অথবা হাতের কাজ করা থাকে। এগুলোর দাম পড়বে ৯০০ থেকে ২ হাজার ৫০০ টাকা প্রতিটি।"
বাড়ির ছোট বই-ভান্ডার,"অনলাইনের যুগে কাগজের বই পড়ার অভ্যাস কি এখনো আছে? বিভিন্ন ধরনের অ্যাপ, ছবি নামিয়ে দেখা, অনলাইনভিত্তিক খেলা, অনলাইনে টুকটাক লেখা ইত্যাদি বিষয়ে মগ্ন নতুন প্রজন্ম। কিন্তু বই ভালোবাসেন এমন অনেক লোক আছেন। ফেব্রুয়ারি এলে তা বোঝা যায়। নতুন বইয়ের পাতার গন্ধটাই মন ভালো করে দেয়। যাঁরা নিয়মিত বই কেনেন, তাঁদের বাড়িতে নিশ্চয়ই ছোটখাটো লাইব্রেরি আছে।, কোথায় রাখবেন বই,পড়ার সুবিধার জন্য নিজের প্রয়োজন বুঝে বই রাখার জায়গা বাছাইয়ের পরামর্শ অন্দরসজ্জাবিদদের। স্থপতি মো. মাকসুদুর রহমান যেমন বললেন লাইব্রেরি অবসর কিংবা বিশ্রাম নেওয়ার স্থানে করাই বুদ্ধিমানের কাজ। জায়গা বাছাই করতে হবে আপনার প্রয়োজন, স্বচ্ছন্দের কথা বিবেচনা করে। এই যেমন চুলায় রান্না চাপিয়ে দিয়ে এসে দুটো পাতা পড়তে চাইলে বইয়ের তাকটি রান্নাঘরের কাছাকাছি রাখতে পারেন। বাড়ির সবার ব্যবহারের জন্য হলে একটি আলাদা ঘরেই করতে পারেন। সে ক্ষেত্রে প্রাকৃতিক আলো-বাতাস পাওয়া যায়—এমন জায়গা হলে সবচেয়ে ভালো। সবার আসা-যাওয়ার সুবিধার দিকটিও বিবেচনায় রাখতে হবে। লাইব্রেরির ঘরে ছোট টেবিল, চেয়ারের পাশাপাশি আরামদায়ক সোফার ব্যবস্থা রাখা ভালো। বিছানায় শুয়ে পড়ার অভ্যাস থাকলে শোয়ার ঘরের এক পাশেই গড়ে তুলতে পারেন বই রাখার জায়গা।, নকশা কেমন হবে,জায়গা কম থাকলে বাড়ি বানানোর সময় দেয়ালের ভেতরেই খোপ খোপ করে তাক বানিয়ে রাখতে পারেন বই। সে ক্ষেত্রে শুধু কাচ লাগিয়েই তৈরি করা যেতে পারে আপনার পছন্দের লাইব্রেরি। এতে খরচ ও জায়গা দুই-ই বাঁচবে। তবে কাঠের তৈরি বইয়ের তাকে সৌন্দর্য যেন বেশি খোলে। কাঠের ওপর থাকতে পারে নানা নকশা। আধুনিক ঘরানার নকশায় শুধু কাঠের ব্যবহারই হয়।, রং কেমন হবে,কাঠের রঙের ক্ষেত্রে পার্থক্য লক্ষ করা যায়। কেউ হয়তো কাঠের রঙটিই রেখে দিতে চান। আবার অনেকে নতুন রঙে রাঙিয়ে নিতে পছন্দ করেন। বোর্ড কিংবা প্লাইউডেও বানিয়ে নিতে পারেন বই রাখার আসবাব। তবে স্থপতি মাকসুদুরের পরামর্শ, বোর্ডের তৈরি আলমারি অল্পতেই বেঁকে যাওয়ার আশঙ্কা থাকে। তাই কাঠ না পারলেও প্লাইউড ব্যবহারের কথা বলেন তিনি। এতে কাঠের স্বাদও পাওয়া যায়, আবার এটি টেকসইও।, বইয়ের বিন্যাস,যাঁদের বইয়ের সংখ্যা অনেক বেশি, তাঁদের বই গুছিয়ে রাখাটাও গুরুত্বপূর্ণ। নতুবা প্রয়োজনে দরকারি বইটি খুঁজে না-ও পেতে পারেন। রাজধানীর বাসাবোর রাসেল যেমন ভালোমতো গুছিয়ে রাখার পাশাপ​াশি কম্পিউটারে বইয়ের ডেটাবেইস তৈরি করছেন। তিনি বলেন,‘আমার বই পাঁচ হাজারের মতো। খুঁজে পাওয়ার সুবিধার জন্যই মাইক্রোসফট এক্সেল ফাইলে বইয়ের নাম ও লেখকের নামের সঙ্গে একটি ইউনিট নম্বরজুড়ে দিয়েছি। এর ফলে সহজেই বইয়ের খোঁজ পেয়ে যাই।’, মনে রাখতে হবে,*বই ধুলোবালুমুক্ত রাখতে হবে। পোকামাকড়ে ধরেছে কি না, সে খেয়ালও রাখা প্রয়োজন।,*বইয়ের নাম লেখা অংশ সামনের দিকে রাখতে হবে।,*প্রয়োজনীয় বই কাছাকাছি জায়গায় রাখুন। নিয়মিত ব্যবহার হয় না—এমন বই আলমারির ওপর কিংবা নিচের দিকে রাখতে পারেন।,*উঁচু স্থান থেকে বই নামানোর জন্য ফোল্ডিং সিঁড়ি রাখুন।,*বইয়ের তাকের মাঝে মাঝে ছোট ফুলদানি কিংবা পছন্দের ফটোফ্রেমও রাখতে পারেন।,*বই ধার দেওয়ার অভ্যাস থাকলে সেটি টুকে রাখার অভ্যাসও তৈরি করে ফেলুন।,*বইয়ের তাকে নিমপাতা রেখে দিন। পোকামাকড় দূরে থাকবে।,সম্ভব হলে ছয় মাস পরপর বইগুলোকে রোদে দিন।"
ঝকঝকে চামচ...,"চামচ তো নিত্যদিনের সঙ্গী। প্রয়োজনের খাতিরে তো বটেই, শৌখিনতার প্রকাশেও কখনো কখনো ব্যবহৃত হয় এটি। নানান উপাদানের তৈরি চামচ আমরা ব্যবহার করছি নিত্যদিন। এসব চামচের উপাদানের ভিত্তিতে প্রতিটির যত্নও আলাদা ধরনের হয়ে থাকে।ঢাকার গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরশিপ বিভাগের প্রভাষক তাসমিয়া জান্নাত জানালেন চামচের যত্ন নেওয়ার নানান উপায়—স্টেইনলেস স্টিলের চামচরান্না, পরিবেশন কিংবা খাবার কাজে সহজেই ব্যবহার করা যায় এ ধরনের চামচ। ব্যবহারের পর সাবান, সোডা, ডিটারজেন্ট, এমনকি ছাই দিয়ে পরিষ্কার করা হলেও এসব চামচ ভালো থাকে। এগুলোতে মরিচা পড়ার ভয় নেই।কারুকার্যময় স্টেইনলেস স্টিলের চামচ সাধারণত অতিথি আপ্যায়নের সময় ব্যবহার করা হয়। কারুকাজের ফাঁকে ফাঁকে সহজেই তেল, চর্বি ও অন্যান্য ময়লা জমে যায়। ফলে শখের জিনিসটি সৌন্দর্য হারিয়ে ফেলে সহজেই। তাই শখের জিনিসের সৌন্দর্য হারিয়ে যাওয়ার আগেই এর যত্ন নেওয়া ভালো। ব্যবহারের পর সাবান বা ডিটারজেন্ট যা দিয়েই পরিষ্কার করুন না কেন, অবশ্যই ব্রাশ দিয়ে কারুকার্যময় অংশটি পরিষ্কার করে নিন। এখন ময়লা হয়নি বা এবার খারাপ দেখাচ্ছে না, এমনটা ভাবা ঠিক নয়। অল্প অল্প করে ময়লা জমতে থাকলে একসময় এমন অবস্থা হবে, যখন কোনো কিছুর সাহায্যেই আর পরিষ্কার করা যায় না। তাই প্রতিবার ব্যবহারের পর ব্রাশ ব্যবহার করা বাঞ্ছনীয়।,কাঠের চামচ,কাঠের চামচ যেকোনো তাপমাত্রায় ব্যবহার করা যায়। ননস্টিক হাঁড়ি-পাতিল বা রাইসকুকারেও ব্যবহার করতে পারেন কাঠের চামচ। ব্যবহারের পর পরিষ্কার করে শুকিয়ে সংরক্ষণ করতে হবে।,রুপার চামচ,তাসমিয়া জান্নাত বলেন, ‘অতি শৌখিনতার নিদর্শন রুপার চামচ সংরক্ষণে সতর্কতাও চাই একটু বেশি। অনেকে খাবার পরিবেশন বা খাবার সময় ব্যবহার ছাড়াও এ ধরনের চামচ সাজিয়ে রাখতে পছন্দ করেন। তবে জেনে রাখা ভালো, বিভিন্ন খাবারের সংস্পর্শে এলে যেমন রুপার তৈজসপত্র সৌন্দর্য হারাতে পারে, তেমনি বাতাসে বা তাপেও এগুলো নষ্ট হয়ে যেতে পারে।’,রুপার চামচ সংরক্ষণে তাঁর পরামর্শ—,*রুপার চামচ পরিষ্কার করতে টুথপেস্ট ব্যবহার করা যেতে পারে।,*টুথপেস্টের পরিবর্তে টক ফলের রস (যেমন লেবুর রস) ব্যবহার করতে পারেন।,*পরিষ্কার করার পর সম্ভব হলে খানিকটা ভ্যাসলিন দিয়ে মুছে নিন। এ ছাড়া ভ্যাসলিন ব্যবহার না করলে শুকনো চামচে ট্যালকম পাউডার লাগিয়ে নিতে পারেন।,*সবশেষে পরিষ্কার, নরম কাপড় বা তুলা পেঁচিয়ে বাক্সে উঠিয়ে রাখা ভালো।,মেলামিন বা প্লাস্টিকের চামচ,*রান্নার সময় এবং গরম খাবার পরিবেশনের সময় এ ধরনের চামচ ব্যবহার করা উচিত নয়। খাবার পরিবেশনে এবং বাচ্চাদের খাওয়াতে এগুলো ব্যবহার করা ভালো।,*অনেক সময় ননস্টিক হাঁড়ি-পাতিল বা রাইসকুকারের সঙ্গে এ ধরনের চামচ থাকে। তবে এই পাত্রগুলোতে এসব চামচ ব্যবহার না করাই ভালো।,লোহার খুন্তি,লোহার সামগ্রীতে মরিচা পড়ার প্রবণতা বেশি। সাবান, সোডা বা ছাই দিয়ে পরিষ্কার করার পর ভালোভাবে শুকিয়ে নিয়ে খানিকটা খাবার তেল লাগিয়ে মুছে নিন। এরপর এয়ারটাইট বাক্সে (অর্থাৎ, যে বাক্সে বাতাস ঢুকতে পারে না) রাখুন।,পিতল, কাঁসা বা ব্রোঞ্জের চামচ,টকজাতীয় খাবারে এসব চামচ ব্যবহার না করাই ভালো। এ ছাড়া অনেকে এসব সামগ্রী শুধু সাজিয়েই রাখেন। লোহার চামচ বা খুন্তি যেভাবে পরিষ্কার করা হয়, এগুলোও সেভাবে পরিষ্কার করা যেতে পারে। তবে এসব চামচে সহজেই সবুজ ভাব চলে আসতে পারে। তাই টকজাতীয় ফলের রস দিয়ে পরিষ্কার করতে পারেন। পরিষ্কার করার পর শুকনো করে নিয়ে একটু তেল লাগিয়ে আবার উঠিয়ে রাখুন।,আরও কিছু কথা,ধাতব চামচ কখনোই ননস্টিক হাঁড়ি-পাতিলে ব্যবহার করা ঠিক নয়।,চামচ রাখার পাত্রটিতে পানি যেন না থাকে, সেদিকে খেয়াল রাখুন। পানি জমে থাকার ফলে পাত্রে রাখা চামচগুলো সহজেই নষ্ট হয়ে যায়। তাই যেকোনো কাজের শেষে চামচ উঠিয়ে রাখার সময় এদিকে খেয়াল রাখতে ভুলবেন না।"
রঙিন পড়ার টেবিল,"নতুন বছরে ছোট্ট শিশুটি গুটি গুটি পায়ে প্রথম স্কুলে যাবে। এই নিয়ে মা-বাবার খুশির যেন শেষ থাকে না। শিশুর বই-খাতা, পড়ার টেবিল, টিফিন বক্স থেকে শুরু করে স্কুলব্যাগ—সব কিছুই যেন বিশেষ হওয়া চাই। তবে এত আয়োজন যার জন্য, তাকে কি অত সহজেই পড়ার টেবিলে বশ মানানো যায়? যে শিশু বাড়িতে সারা দিন মেতে থাকে খেলাধুলায়, হঠাৎ করেই তাকে পড়ায় বসানোর কাজটা বেশ কঠিনই বটে। এ জন্য বাবা-মাকে কিছু কৌশল অবলম্বন করতে হবে। যেমন ঘরের ভেতরেই এমন একটা পরিবেশের আয়োজন করে দিতে হবে, যেখানে শিশু বেশ মজা নিয়েই পড়তে বসবে। এ বিষয়ে গার্হস্থ্য অর্থনীতি কলেজের শিশু বিকাশ ও সামাজিক সম্পর্ক বিভাগের বিভাগীয় প্রধান ইসমাত রুমিনা বললেন, শিশুর সঠিক বিকাশের জন্য এবং পড়াশোনার আগ্রহ বাড়াতে বাড়ির পরিবেশ খুবই গুরুত্বপূর্ণ। ক্লাসে শিশুদের জন্য নানা ধরনের মজার আয়োজন থাকে। বাড়িতে সেই ধরনের আয়োজন করা যেতে পারে। এ জন্য প্রথমেই পড়ার টেবিলটার দিকে বাবা-মাকে মনোযোগী হতে হবে। এখন বাজারে বিভিন্ন ধরনের কার্টুন আঁকা অথবা এ, বি, সি, ডি লেখা টেবিল-চেয়ার পাওয়া যায়। ছোটদের জন্য যেগুলো বিশেষভাবে তৈরি। ঘরের পর্দাতেও সেই জিনিসগুলো তুলে ধরতে পারেন। বর্ণমালা লেখা বা প্রিয় কোনো কার্টুন আঁকা টেবিল, পর্দা ও বিছানার চাদর শিশুকে পড়াশোনার প্রতি মনোযোগী হতে সাহায্য করবে। এ ছাড়া পড়ার টেবিলেই বিভিন্ন বুদ্ধিদীপ্ত খেলার আয়োজন রাখতে পারেন।এদিকে অ্যাস্থেটিক ইন্টেরিয়রের স্বত্বাধিকারী সাবিহা কুমু বললেন, আজকাল অনেক মা-বাবাই শিশুর পড়ার টেবিলের পাশের দেয়ালগুলোকে বইয়ের যেকোনো ছড়া বা গল্প অনুসারে রাঙিয়ে তোলেন। পড়ার বইয়ের বিষয়টি যখন দেয়ালে ফুটে উঠবে, তখন শিশু এমনিতেই মজা পাবে। এ ছাড়া টেবিলের পাশে কেবিনেট করা সম্ভব হলে সেখানে বইগুলো সাজিয়ে রাখার পাশাপাশি শিশুর পছন্দসই খেলনাও রাখতে পারেন। আজকাল প্রায় সব ফার্নিচারের দোকানে শিশুদের জন্য বেড কাম কেবিনেট কিনতে পাওয়া যায়। এতে জায়গা কম লাগে। এ ছাড়া শিশুকে বেখেয়ালি করে তোলে এ ধরনের জিনিস, যেমন টেলিভিশন, ল্যাপটপ শিশুর সামনে না রাখাই ভালো। পড়ার পরিবেশটা আকর্ষণীয় করার পাশাপাশি শিশুকে স্কুলে ভর্তি করানোর আগে থেকেই তাকে মানসিকভাবেও প্রস্তুত করার পরামর্শ দিলেন ইসমাত রুমিনা। স্কুলের নতুন পরিবেশের সঙ্গে খাপ খাওয়াতে ক্লাস শুরু হওয়ার আগে দুই-একদিন শিশুকে স্কুলে ঘুরিয়ে আনা যেতে পারে। গল্পের ছলে স্কুল সম্পর্কে ধারণা দিতে হবে। শিক্ষক সম্পর্কে ইতিবাচক কথা বলতে হবে, যেন শিশুর মনে কোনো ভীতি তৈরি না হয়। এদিকে প্রাক-প্রাথমিক শিক্ষার ক্ষেত্রে শিশুকে বাড়িতে পড়ার বাড়তি চাপ না দেওয়ার পরামর্শ দিলেন তিনি।"
আলোর ঝর্ণাধারায়,"হাজার দুয়ারি প্রাসাদের কথা মনে আছে? ভারতের মুর্শিদাবাদের এই প্রাসাদটির দোতলায় ছিল নবাবের বিচারকক্ষ। এই কক্ষের অন্যতম বৈশিষ্ট্য ঝাড়বাতি। ১৬১টি ঝাড়বাতির আলোয় আলোকিত হতো বিচারকক্ষ। আধুনিক যুগে এসে হাজার দুয়ারির কথা বলার কারণ কী? কারণ সেই কারুকার্যময় ঝাড়বাতি। এখনো অনেকেই ঝাড়বাতি পছন্দ করেন। ঘর আলোয় যেমন ভরে দেয় তেমনি আনে আভিজাত্যের ছোঁয়া।ফ্রান্সে ঝাড়বাতির দেখা মেলে অনেক আগে। চতুর্দশ শতকে কাঠের দুটি গুঁড়ি আড়াআড়ি ফেলে, এর মাঝখানে বসিয়ে দেওয়া হতো মোম। কালে কালে ঝাড়বাতির নকশা, আলোর উৎসেও এসেছে নানা পরিবর্তন। মোমবাতির পর গ্যাস, বিদ্যুৎ হয়ে ওঠে ঝাড়বাতির আলোর উৎস। ছোট ছোট বাতি দিয়েই তৈরি হতে থাকে আধুনিক সব ঝাড়বাতি।নানা রকম ঝাড়বাতিএকেকজনের রুচি ও পছন্দ আলাদা। বাজারেও পাওয়া যাচ্ছে বিভিন্ন রকমের ঝাড়বাতি। একটু ছোট বা মাঝারি আকারের ক্রিস্টাল, কাঠ, ধাতব ঝাড়বাতি রয়েছে বাজারে। এ ছাড়া সিলিং, ইউনিক গ্লাস, বাটারফ্লাই মোটিফ গ্লাসের, ড্রাম, ফুলেল কিংবা আলোর রং বদলানো ঝাড়বাতিও আপনি ব্যবহার করতে পারেন।,বসার ঘরের আলোকছটাঅন্দরসজ্জাবিদ গুলশান নাসরীন চৌধুরী বলেন, ‘ঝাড়বাতির জন্য সবচেয়ে উপযুক্ত হলো বসার ঘর। বসার ঘরটি যদি একটু বড় হয় তাহলে বড় আকৃতির ঝাড়বাতি বেশ মানিয়ে যাবে।’ ঝাড়বাতি লাগানোর সময় সবার আগে খেয়াল করুন আপনার ঘরের আকার কেমন। এ ছাড়া খেয়াল রাখতে হবে বসার ঘরের আসবাবপত্রের দিকে। আসবাবপত্র যদি কারুকার্যখচিত হয় তবে কাচের ঝাড়বাতিই ব্যবহার করার পরামর্শ দিলেন গুলশান নাসরীন চৌধুরী। সেটা হতে পারে ক্রিস্টাল আকৃতির বা সোনালি রঙের। সোফাসেট বরাবর অথবা একটু কোণ করে ঝুলন্ত ঝাড়বাতি ব্যবহার করা যায়। এ ধরনের ঝাড়বাতি খুব বেশি ঝুলে থাকে না বলে ফ্যাশনেবলও দেখাবে। বসার ঘরের সোফা যদি বেতের হয় তাহলে ঝাড়বাতিটিও রট আয়রন বা বেতের হলে ভালো লাগবে দেখতে—এমনটাই পরামর্শ দেন গুলশান নাসরীন চৌধুরী। মাঝারি আকারের বসার ঘরে চারকোনা আকৃতির ঝাড়বাতি সিলিং থেকে ঝুলিয়ে দেওয়া যেতে পারে। ডুপ্লেক্স বাড়ির ক্ষেত্রে চাইলে আপনি সিঁড়ি বরাবর লাগিয়ে নিতে পারেন এই ঝুলন্ত ঝাড়বাতি।শোবারঘরশোবারঘরে একটু ফুলেল নকশা বা ক্রিস্টালের ব্ল্যাক ক্যান্ডেলার ঝাড়বাতি ব্যবহার করতে পারেন। এর আলো বেশি উজ্জ্বল হয় না, তাই শোবারঘরে একটা আলো-আঁধারির মিশেল সহজেই তৈরি হয়ে যাবে। অনেকেই শোবারঘরে হালকা রং ব্যবহার করতে পছন্দ করেন। সে ক্ষেত্রে প্রজাপতি মোটিফের ঝাড়বাতি ব্যবহার করা যেতে পারে। কেননা হালকা রঙের সঙ্গে এই আবছা আলো সহজেই মানিয়ে যায়। চাইলে সবুজ কিংবা নীলচে আলোর শূন্য পাওয়ারের বাল্বও এতে ব্যবহার করতে পারেন।,ব্যালকনি কিংবা সিঁড়িঘর,বড়ব্যালকনিটি হলে মানাবে ক্রিস্টালের মাঝারি আকারের ঝাড়বাতি। গুলশান নাসরীন বলেন, ‘ব্যালকনিতে গুটি কয়েক গাছ, পাশে একটি আরামকেদারার সঙ্গে ঝাড়বাতিটি বেশ মানিয়ে যাবে।’ এ ছাড়া অনেকেই সিঁড়িঘরেও ঝুলন্ত ঝাড়বাতি ব্যবহার করেন। এ ক্ষেত্রে সিঁড়িঘর প্রশস্ত হতে হবে।,চাইলে আপনি খাবারঘর, পড়ার ঘরেও ঝাড়বাতি ঝুলিয়ে দিতে পারেন। গুলশান নাসরীনের মতে, পড়ার ঘরে কাঠের তৈরি ঝাড়বাতি মানানসই। এতে বাল্বের পরিবর্তে মোমবাতিও রাখা যেতে পারে। ৮ থেকে ১৪ বছর বয়সী বাচ্চাদের ঘরে রঙিন ঝাড়বাতি সুন্দর দেখাবে। এগুলো বিভিন্ন উপাদান ​ও আকৃতির হতে পারে।,খেয়ালকরুন,খুব বেশি কারুকার্যময় ফার্নিচার ছাড়া ক্রিস্টালের বড় ঝাড়বাতি মানায় না। ,ঝাড়বাতিতে হলুদ আলো সুন্দর দেখায়। তাই বাল্বটি হলদে আলোর দেখে কিনুন। তবে দেয়ালের রং যদি হয় চাঁপা সাদা কিংবা হালকা গোলাপি, তাহলে সাদা আলোও ব্যবহার করতে পারেন।,ঢাকার নবাবপুরের লাইটিং স্টলের বিক্রেতা শরিফুল্লাহ আলম জানান, ‘আজকাল বড় ঝাড়বাতিগুলোর সঙ্গে ওয়াল ব্র্যাকেট পাওয়া যাচ্ছে। এর ফলে ঝাড়বাতিটি সুরক্ষিত থাকে।’,তিন মাস অন্তর ঝাড়বাতি পরিষ্কার করুন।,যেখানে যেমন,বিভিন্ন ডিজাইনের ঝাড়বাতি আপনি পেয়ে যাবেন পল্টন, গুলশান ২ নম্বর সার্কেল, বসুন্ধরা সিটি, পুরান ঢাকার নবাবপুর, চন্দ্রিমা সুপার মার্কেটে। এখানে অনেক লাইটের দোকান রয়েছে। এর মধ্যে থেকেই বাছাই করে নিতে পারেন পছন্দের ঝাড়বাতি।,ক্রিস্টালের ঝাড়বাতির দাম সবচেয়ে বেশি। ২০ হাজার থেকে দেড় লাখ পর্যন্ত এর দাম পড়তে পারে। আর সাধ্যের মধ্যে পাবেন ঝুলন্ত ঝাড়বাতি। এর দাম পড়বে আড়াই হাজার থেকে সাড়ে ১০ হাজার টাকা।,বিভিন্ন ধরনের কাচের সঙ্গে কাঠ কিংবা মেটালের মিশ্রণে তৈরি যেসব ঝাড়বাতির দাম ১০ থেকে ৩০ হাজার টাকা। সিলিং ঝাড়বাতি পাবেন ৫ থেকে ২২ হাজার টাকার মধ্যে। ঝাড়বাতির ব্র্যাকেট পাবেন ৩ হাজার ৫০০ থেকে ৪ হাজার ৫০০ টাকার মধ্যে।"
ঝকঝকে ঘর ফুরফুরে মন,"আজকাল যখন সংসারের কর্তা-কর্ত্রী দুজনই সমানতালে কর্মক্ষেত্র দাপিয়ে বেড়াচ্ছেন, তখন ঘরদোর পরিপাটি রাখাটা সত্যিই কষ্টকর হয়ে পড়ছে। পরিষ্কারের জন্য বাজারে বিভিন্ন ইলেক্ট্রনিকস যন্ত্রপাতি পাওয়া গেলেও তার অনেকই আমাদের দেশে ব্যবহারের উপযোগী নয়, আর ব্যয়বহুলও। তা ছাড়া কর্মব্যস্ত দিনের পর বা সপ্তাহান্তে ছুটির দিনে কেই-বা চায় আরাম-আয়েশ বাদ দিয়ে ঘরদোর সাফ-সুতরোয় লেগে পড়তে! ঘরে ছোট শিশু থাকলে তো কথাই নেই, কাজ বেড়ে হয় দ্বিগুণ। তাদের স্বাস্থ্যের কথা ভেবে বাসা জীবাণুমুক্ত রাখাটাও জরুরি হয়ে পড়ে। কারও কারও বাড়িতে গৃহকর্মী থাকলেও অনেক সময়ই তাদের দক্ষতায় ঘাটতি দেখা যায়। বাসা বদলানোর সময়, ঈদে-উৎসবে কিংবা ঘরোয়া কোনো আয়োজনে প্রয়োজন হয় দক্ষ হাতে ঘরের আগাপাছতলা ঝেড়ে-মুছে ঝকঝকে করে তোলার। ইদানীং এসব ঝামেলা-ঝক্কি কাঁধে তুলে নিয়েছে বেশ কিছু প্রফেশনাল হোম ক্লিনিং সার্ভিস। তাদের প্রশিক্ষণপ্রাপ্ত অভিজ্ঞ কর্মীরা আপনার সিলিং ফ্যান থেকে শুরু করে টয়লেটের কমোড পর্যন্ত ঝকঝকে ও জীবাণুমুক্ত করে তুলবেন। আর এর খরচাপাতিও মধ্যবিত্তের নাগালের ভেতরেই। তবে ঘরদোর পরিষ্কার-পরিচ্ছন্ন রাখার পরও অনেক সময় তেলাপোকা, ইঁদুর, উইপোকা, ছারপোকার উপদ্রব দেখা যায়। দরজার ফাঁকফোকর, জানালা দিয়ে ঢুকে পড়ে পোকামাকড়। আবার ছারপোকা আক্রান্ত খাটে বা চেয়ারে কিছুক্ষণ বসে থাকলে পরনের কাপড়ই হয়ে উঠতে পারে ছারপোকার বাহক! হাতে পর্যাপ্ত সময় থাকলে পোকামাকড় দূর করার বিভিন্ন ঘরোয়া ও প্রাকৃতিক সমাধান বেছে নেওয়া যায়। না হলে স্রেফ মোবাইলে একটা কল করলেই আপনার বাসায় এসে পড়বে পেস্ট কন্ট্রোল কোম্পানির কর্মী বাহিনী, যারা আধুনিক যন্ত্রপাতির সাহায্যে পোকামাকড় তাড়াতে সিদ্ধহস্ত। কোম্পানিভেদে তিন বা ছয় মাসের গ্যারান্টির ব্যবস্থা আছে। এই সময়ের মধ্যে পোকামাকড় ফিরে এলে বিনা খরচায় তারা সেবা দিয়ে থাকে।,ঘরোয়া কাজে পেশাদারত্বপশ্চিমা দুনিয়ায় দ্বিতীয় বিশ্বযুদ্ধের পর থেকেই গৃহকর্মীর সংকট দেখা দেয়। সত্তরের দশক থেকে সেখানে প্রাতিষ্ঠানিকভাবে পরিচ্ছন্নতাসেবা চালু হয়। বাংলাদেশে কয়েক বছর আগে পর্যন্ত গৃহকর্মী ছিল সুলভ। সামাজিক সচেতনতার প্রসার, শিক্ষার হার বৃদ্ধি, অর্থনৈতিক প্রবৃদ্ধি এবং পোশাকশিল্পের উত্থানের কারণে এ পেশায় মানুষ আর তেমন আসছে না। এ পরিস্থিতিতেই গড়ে উঠছে পরিচ্ছন্নতাসেবা প্রদানকারী বিভিন্ন প্রতিষ্ঠান। শুরুতে এই সেবা শুধু করপোরেট অফিসগুলোর গণ্ডিতেই সীমাবদ্ধ থাকলেও এখন বাসাবাড়িতে এর চাহিদা দেখা যাচ্ছে। বর্তমানে দেশের উদীয়মান খাত হিসেবে বিবেচিত হচ্ছে এটি।খোঁজখবর আর খরচাপাতিঅ্যাডভান্স এনভায়রনমেন্টাল অ্যান্ড ইঞ্জিনিয়ারিং প্রাইভেট লিমিটেডে, পরিপাটি, হ্যান্ডিমামা, সেবা.এক্সওয়াইজেড, হাইজিন সার্ভিসেস, সাফাই, থ্রি এফ ক্লিনিং সল্যুশনস, ক্লিনজারসহ অনেক প্রতিষ্ঠান পরিচ্ছন্নতাসেবা দিয়ে আসছে। ফেসবুকে এদের পেজে প্রয়োজনীয় তথ্য পাবেন। ওয়েবসাইটে পাবেন বিস্তারিত বিবরণ। কয়েকটি প্রতিষ্ঠানের কর্তাব্যক্তির সঙ্গে কথা বলে জানা গেল, খরচাপাতি নির্ধারিত হয় দুভাবে—ঘরের আকার-আয়তনের ভিত্তিতে স্কয়ারফিটের হিসাবে কিংবা কাজের ধরনের ওপর নির্ভর করে। যেমন এক হাজার বর্গফুটের মেঝে ঝেড়ে-মুছে সাফ করিয়ে নিতে গুনতে হবে ৩০০-৫০০ টাকা। রেফ্রিজারেটর পরিষ্কারে খরচ পড়বে ৫০০ টাকা। মাইক্রোওয়েভ ওভেন ৩০০ থেকে ৫০০ টাকা, সোফা ৩০০ টাকা থেকে শুরু, কিচেন ক্যাবিনেট ৬০০ টাকা, একেকটি সিলিং ফ্যান ১০০-২০০ টাকা, টয়লেট ২০০ থেকে ৬০০ টাকা। পরিষ্কার করিয়ে নিতে পারবেন রান্নাঘরের এক্সস্ট ফ্যান কিংবা গ্যাসের চুলাও।,পরিপাটি হোম ক্লিনিং সার্ভিসের উদ্যোক্তা শাবাবা তানিয়া বললেন, ‘একবার একটা সার্ভিস নিলে যে খরচ পড়ে, সেই একই সার্ভিস সারা মাসের প্যাকেজ হিসেবে নিলে ছাড় থাকে।’,পোকামাকড় নিধনকারী প্রতিষ্ঠানের মধ্যে এসএম পেস্ট কন্ট্রোল সার্ভিস, জিরো পেস্ট, জিরো ইন্সেক্ট পেস্ট কন্ট্রোল, কুইক নক পেস্ট কন্ট্রোল, ওয়ানস্টপ সল্যুশন বিডি ডটকম উল্লেখযোগ্য। দেড় হাজার বর্গফুটের একটি বাসা থেকে তেলাপোকা, পিঁপড়া, ছারপোকা, মাকড়সা, টিকটিকি তাড়াতে তিন হাজার টাকা খরচ পড়বে। একই আয়তনের বাসা ইঁদুরমুক্ত করতে খরচ ২ হাজার থেকে ২ হাজার ৫০০ টাকা।,নতুনের মতো উজ্জ্বলকর্মক্লান্ত দিনের শেষে সবাই ফিরতে চায় শান্তির নীড়ে। যদি ফিরতে হয় অগোছালো-অপরিষ্কার ঘরে, তাহলে ক্লান্তি যেন আরও বেড়ে যায়। আর ঘরে পোকামাকড়ের উপদ্রব হলে জিনিসপত্র তো নষ্ট হয়ই, নানা রকম অসুখ-বিসুখের ঝুঁকিও বেড়ে যায়।অ্যাডভান্স এনভায়রনমেন্টাল অ্যান্ড ইঞ্জিনিয়ারিং প্রাইভেট লিমিটেডের পরিচালক জহির উদ্দিন আহমেদ বলেন, ‘বাসাবাড়ি পরিষ্কার করা উচিত দক্ষ হাতে। যেহেতু সেখানে মানুষ বেশি সময় ধরে থাকে, তাই চোখ এড়িয়ে একটু একটু করে বিভিন্ন জায়গায় ময়লা জমে। তাই অনেক দিন ফেলে না রেখে তা নিয়মিত পরিষ্কার করা উচিত।’ জহির উদ্দিনের পরামর্শ হলো, বাসাবাড়ি পরিষ্কারের জন্য মব ব্যবহার করা উচিত সঠিক উচ্চতার। সাধারণত ৫ ফুট উচ্চতার মব দিয়ে ফ্লোর পরিষ্কার করলে কোমরে ব্যথা হয় না।,ঝকঝকে-তকতকে, নতুনের মতো উজ্জ্বল কিংবা ছবির মতো পরিপাটি ঘর আমাদের মন এমনিই ভালো করে দেয়।"
রঙের ছোঁয়ায় নতুন রূপে...,"নিত্যদিনের প্রয়োজনে কত কিছুই না ব্যবহার করতে হয়। নিত্য ব্যবহারের ছোটখাটো এমন অনেক জিনিসই থাকে, যেগুলো একটা নির্দিষ্ট সময় পর ফেলনা তালিকায় পড়ে যায়। অথবা দীর্ঘদিন ব্যবহারে মলিন হয়ে পড়ে। চাইলে প্রায় নষ্ট হয়ে যাওয়া জিনিসগুলোই ব্যবহার করতে পারবেন। ফেলনা জিনিসগুলো থেকেই কিন্তু ঘর সজ্জার অনেক আকর্ষণীয় বস্তু তৈরি করা যেতে পারে। দরকার একটু রং লাগানো। ,ফেলনা জিনিসের নানা ব্যবহার,ঘরের ব্যবহার করা জিনিসটি পুরোনো হয়ে গেলেই যে ফেলে দিতে হবে, তা কিন্তু নয়। অনেক জিনিস ফেলতেও মায়া লাগে। ঢাকা বিশ্ববিদ্যালয়ের চারুকলা অনুষদের ড্রয়িং অ্যান্ড পেইন্টিং বিভাগের সহকারী অধ্যাপক আব্দুস সাত্তার বলেন, ‘ফেলনা মানেই কিন্তু সব সময়ে বাতিল নয়। আর এ ক্ষেত্রে গুটি কয়েক অব্যবহার্য জিনিস আপনি বাছাই করতে পারেন ঘর, সিঁড়িঘর কিংবা ছাদের সৌন্দর্যের জন্য।’ আব্দুস সাত্তার জানিয়েছেন কোন জিনিসগুলো বাছাই করতে পারেন।,মাটির পুরোনো পাত্র,শখ করে মাটির সরাটি কিনেছিলেন, কিন্তু কোণের দিকে একটু ভেঙে গেল। কিংবা পুরোনো ফুলের ছোট টব, ছোট কলসি অথবা হতে পারে ঘরসজ্জার কোনো শোপিস। দীর্ঘদিনের ব্যবহারে রংটাও কেমন যেন মলিন হয়ে পড়ে। তাই চাইলেই পোস্টার কালার অথবা ফ্যাব্রিক পেইন্ট ব্যবহার করে নতুন রূপটা ফিরিয়ে আনতে পারেন।,প্লাস্টিকের জিনিসপত্র,প্লাস্টিকের বোতল, ওয়ান টাইম গ্লাস, বড় কোনো পাত্র দিয়ে রকমারি সরঞ্জাম তৈরি করে নেওয়া যায় মোমদানি ও ফুল রাখার পাত্র। তবে এ ক্ষেত্রে রং বাছাই করতে হবে খুব সাবধানে। এমনটাই মনে করেন ঢাকা বিশ্ববিদ্যালয়ের চারুকলা অনুষদের তৃতীয় বর্ষের শিক্ষার্থী নিশাত মিম। কেননা প্লাস্টিকের ওপর এমনিতেই রং সহজে বসতে চায় না। এ জন্য স্প্রে পেইন্ট ব্যবহার করার কথা বলেন তিনি।,টিনের কৌটা,এ ধরনের পাত্র রং করার সময় একটু সতর্কতা অবলম্বন করা দরকার। কেননা টিনের কৌটায় সহজে রং বসতে চায় না, সেটা যেকোনো ধরনের রংই হোক না কেন। তবে পোস্টার কালার এবং স্প্রে পেইন্টকেই এ ক্ষেত্রে গুরুত্ব দিয়েছেন নিশাত। তিনি বলেন, ‘ধরা যাক কনডেন্সড মিল্কের কোনো কৌটায় আপনি রং করবেন। সে ক্ষেত্রে প্রথমেই টিনের পাত্রটিকে ভালোমতো পরিষ্কার করে শুকিয়ে নিন। এরপর সাদা রঙের স্প্রে পেইন্ট দিয়ে বেজ রং করে নিলে কোটিং ভালো হয়।’ তার ওপর আপনি অন্য যেকোনো রঙের নকশা বা ডিজাইন করে নিতে পারেন। ব্যস, এভাবেই তৈরি করে নিতে পারেন কলমদানি, কিংবা মানিপ্ল্যান্ট রাখার ছোট্ট পাত্র।,কাচের পাত্র,আমরা যে কাচের ওপর বিভিন্ন মোটিফ দেখি, সেটা কিন্তু করা হয় গ্লাস পেইন্ট দিয়ে। চাইলে স্প্রে পেইন্টও ব্যবহার করা যেতে পারে। আব্দুস সাত্তার বলেন, সুবিধার জন্য আজকাল বাজারেই রেডিমেড গ্লাস পেইন্ট পাওয়া যাচ্ছে। আবার চাইলে ঘরে বসেই আপনি এই রং তৈরি করে নিতে পারবেন। কীভাবে? ইঙ্ক বাইন্ডার, জিঙ্ক অক্সাইডসহ বিভিন্ন উপকরণ রঙের সঙ্গে মিশিয়ে নিলেই বানিয়ে নেওয়া যায় এই গ্লাস পেইন্টিং রং। এবার এই রংটাকে নষ্ট হয়ে যাওয়া বাল্ব কিংবা আয়নায় বসিয়ে নিজ পছন্দের জিনিসটা বানিয়ে ফেলুন।,কাঠের যত ফেলনা জিনিস,কাঠ এমন একটি উপকরণ, যার ওপর যেকোনো ধরনের রং অনায়াসেই ব্যবহার করা যায়। পোস্টার কালার থেকে শুরু করে ফ্যাব্রিক কালার—সবই এতে মানানসই। চাইলে কাঠের ফেলনা জিনিসটির সঙ্গে তারকাঁটা কিংবা কাপড় পেঁচিয়ে ফুল তৈরি করে নিতে পারেন। আবার এই কাপড়ের ওপর রঙিন কয়েকটি বোতামও না হয় বসিয়ে দিলেন।,দরকারি কিছু বিষয়,ফেলনা জিনিসটি কোন উপকরণ দিয়ে তৈরি, সেটার ওপর রং নির্বাচন করুন। আব্দুস সাত্তার বলেন, ‘স্প্রে পেইন্ট সবচেয়ে ভালো বসে যায় কাঠ, কাচ এবং মাটির জিনিসের ওপর।’,ফেলনা জিনিসটি আকৃতিতে যদি ছোট হয়, তাহলে সুবিধার জন্য একটি হোল্ডার ব্যবহার করুন।,রং করার আগে মেঝেতে কিছু বিছিয়ে নিন, এতে অন্য কোথাও রং লেগে যাওয়ার সম্ভাবনা কম থাকবে।,টিনের কৌটায় রং করার সময় প্লাস্টিকের রবার লাগিয়ে নিতে পারেন। যাতে বাইরের কোনো অংশে রং না লেগে যায়। রবার তুলে ফেলার পর ভিন্ন এক ধরনের ডিজাইনও তৈরি হবে।,স্প্রে পেইন্ট করার সময় মুখে একটি মাস্ক পরে নেওয়াই ভালো।,কথা হয় নিউমার্কেটের মডার্ন স্টেশনারির বিক্রেতা রফিকুল আলমের সঙ্গে। তিনি জানান, ‘যেকোনো রংই হোক না কেন, বেজ কালার এবং কোটিং ভালো হতে হবে। স্প্রে পেইন্টের ক্ষেত্রে এ বিষয়টিকে অধিক গুরুত্ব দেওয়া উচিত।’ রং স্প্রে করার সময় হালকাভাবে করতে হবে। নতুবা পরে রং উঠে যাওয়ার সম্ভাবনা থাকে। আর একই সঙ্গে পাত্রের সব জায়গায় রং সমানভাবে লাগে না।"
ঘর পরিষ্কার,"ঝেড়ে-মুছে সব ঝকঝকে। ঘরের কোথাও কোনো ধুলা নেই। কোনো দাগও নেই। শহুরে জীবনে চাইলেও বাসাবাড়ি এমন পরিষ্কার রাখা যায় না। বাড়িতে সহায়তাকারী না থাকলে অফিস শেষে প্রতিদিন সবকিছু হয়তো গুছিয়ে রাখাও সম্ভব না। বাড়ি পরিষ্কার রাখার ছোটখাটো কিছু পদ্ধতি আছে। ঘরবাড়ি প্রতিদিন নিয়ম করে পরিচ্ছন্ন রাখা সবার পক্ষে সম্ভব হয়ে ওঠে না। তবে কিছু সহজ উপায় জানা থাকলে ঝটপট এই সমস্যার সমাধান করা সম্ভব।,সারা দিনের কর্মব্যস্ততা শেষে বাসায় ফিরে স্বস্তির নিশ্বাস ফেলবেন, সেটিই যদি অপরিষ্কার থাকে তাহলে কীভাবে হবে? সুস্থ-স্বাভাবিক জীবনের জন্য চাই পরিষ্কার-পরিচ্ছন্ন ঘরদোর। এ নিয়ে কথা হলো রাজধানীর সরকারি গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরস বিভাগের প্রভাষক তাসমিয়া জান্নাতের সঙ্গে। তিনি বলেন, এ ব্যাপারে নতুন করে বলার কিছু নেই। এ নিয়ে গবেষণা হয়েছে অনেক এবং প্রতিনিয়ত হচ্ছে। ১৯৪০ সালে যুক্তরাষ্ট্রের পারডো বিশ্ববিদ্যালয়ের অধ্যাপক, আইনজীবী ও রাজনীতিবিদ মারভিন ম্যান্ডেলার মতে, শিল্প-বিপ্লবের পর থেকেই যেহেতু প্রতিনিয়ত আমাদের ঘরে-বাইরে কাজ করতে হয়। তাই সবকিছু সামলে নিয়ে পরিপাটি থাকতে হলে আমাদের প্রাত্যহিক কাজে কিছু পরিবর্তন আনতে হবে।,ঘর পরিচ্ছন্ন রাখার সহজ টিপস,* দরজা-জানালা কিংবা শোকেসসহ সব ধরনের কাচ ও থাই গ্লাস পরিষ্কার করার ক্ষেত্রে লাগবে পানিতে ভেজা এক টুকরো স্পঞ্জ বা ফোম। পানির সঙ্গে সামান্য পরিমাণ ভিনেগার বা অ্যামোনিয়া মিশিয়ে নিতে পারেন। এবার পুরোনো পত্রিকার পাতা ভিনেগার আর পানির মিশ্রণে ভিজিয়ে ভালোভাবে মুছে নিন—কাচের চকচকে ভাব ফিরে আসবে। তবে সুতি কাপড় দিয়ে পরিষ্কার করতে গেলে হিতে বিপরীত অবস্থা হতে পারে। কাপড়ের সূক্ষ্ম সুতা কাচের গায়ে লেপটে যায়। জানালার কাচে উজ্জ্বলতা আনতে সাদা ভিনেগার ব্যবহার করুন। প্রতি এক গ্যালন পানিতে দুই টেবিল চামচ ভিনেগারই যথেষ্ট। স্প্রে বোতলে নিয়ে স্প্রে করে পেপার বা সূক্ষ্ম সুতার কাপড় দিয়ে মুছে নিন।,* স্টেইনলেস স্টিল ও প্লাস্টিকের আসবাব ধোয়ার ক্ষেত্রে ডিটারজেন্ট মিশ্রিত পানিই যথেষ্ট।,* কাঠ, বাঁশ, বেত, হার্ডবোর্ড কিংবা পারটেক্সের তৈরি আসবাব পরিষ্কারে কখনোই পানি ব্যবহার করা যাবে না। সে ক্ষেত্রে ধুলাবালু দূর করতে শুকনো কাপড় বা মপই যথেষ্ট। মপ মানে, হাতলের মাথায় থাকা গুচ্ছাকার সূক্ষ্ম সুতার দড়িসমেত ঝাড়ু বিশেষ। প্রয়োজনে প্রতি কক্ষে আলাদা আলাদা মপ রাখতে পারেন—খাটের নিচে, দরজার আড়ালে কিংবা বারান্দায়।,* সোফা, খাট, চেয়ার ইত্যাদি আসবাবের পরিষ্কারের জন্য আছে ‘ফার্নিচার ডাস্টার’। দাম পড়বে ১৫০ থেকে ৩৫০ টাকা। কাঠে পানি পড়লে তা শুকিয়ে নিতে হেয়ার ড্রায়ার ব্যবহার করতে পারেন।,* মোজাইক বা টাইলস করা পাথুরে মেঝে পরিষ্কার করতে ফ্লোর মপ বা ফ্লোর ব্রাশ ব্যবহার করুন। সে ক্ষেত্রে মেঝে পরিষ্কারক বিশেষ ধরনের সাবান (কঠিন বা তরল-জাতীয়) ব্যবহার করুন, কিন্তু কখনোই ডিটারজেন্ট পাউডার ব্যবহার করা ঠিক না।,* কার্পেট পরিষ্কার করা খুব কঠিন বিষয়ই বটে। এতে সামান্য বাই-কার্বোনেট সোডা ছিটিয়ে একটু ঘষে রেখে দিন ১৫ মিনিট। এরপর এভাপোরেট টুল দিয়ে বা ঝাড়ু দিয়ে ঝাঁট দিন। ব্যবহার করতে পারেন বিশেষ ‘ড্রাই শ্যাম্পু’ও।,* যেকোনো আসবাবের আঁচড়ের দাগ দূর করতে আলু কেটে ঘষুন, বেশ কার্যকর।,* কাঠের তৈরি আসবাব যেমন টেবিল বা বেঞ্চে মার্কার পেনের কালি লেগে গেল, তুলবেন কীভাবে? দাঁত মাজার টুথপেস্ট ব্যবহার করুন, উঠে যাবে।,* বাচ্চার আঁকিবুঁকিতে ঘরের দেয়ালের যাচ্ছেতাই অবস্থা? ভেজা স্পঞ্জ বা কাপড়ে বেকিং সোডা নিয়ে মুছে ফেলুন দেয়ালের যত দাগ।,* মাত্র কিনে আনা বাক্স থেকে খোলা নতুনের মতো রাখতে চান স্নিকার জুতা? টুথপেস্ট দিয়ে ঘষুন।,* সবজি কাটার বোর্ডে লেগে থাকা সবজি আর তা থেকে ছড়ানো দুর্গন্ধ দূর করতে চান? লেবু কেটে ঘষে পরিষ্কার করে নিন। লেবুর সঙ্গে লবণ ও বেকিং সোডাও মিশিয়ে নিতে পারেন।,* ঘর পরিষ্কারের পরপরই ঘর মোছার কাপড় ভালোভাবে ধুয়ে শুকিয়ে রাখতে হবে।,* একটু সুযোগ পেলেই ঘরের কোনায় বা ওপরের দিকে মাকড়সা বাসা বাঁধে। ঝুলজাতীয় কালিও লেগে থাকে তাতে। এসব সহজে পরিষ্কার করার জন্য ব্যবহার করতে পারেন সিলিং ব্রাশ। বেশ লম্বা হাতলওয়ালা ঝাড়ুগুলোয় নারকেলের শলাকা বা প্লাস্টিকের নরম আঁশ ব্যবহৃত হয়। আবার চাইলেই এর হাতল ইচ্ছামতো ছোট-বড় করা যায় পাবেন এমন সিলিং ব্রাশ। পাবেন ১৮০ থেকে ৩০০ টাকার মধ্যে।,* সারা দিনের রান্নায় লাগে এমন মসলা পিষে আগে থেকেই ঢাকা অবস্থায় ফ্রিজে রাখতে হবে। এতে গন্ধ ছড়াবে না এবং অন্যান্য খাবারও থাকবে ফ্রেশ।,* নিয়মিতভাবে সাবধানতার সঙ্গে ফ্রিজ পরিষ্কার করা যায়। প্রথমেই ফ্রিজের সুইচ অফ করে বিদ্যুতের সংযোগ বিচ্ছিন্ন করতে হবে। এবার ভিনেগার বা বাসনকোসন ধোয়ার ডিটারজেন্ট মিশ্রিত পানি দিয়ে ফ্রিজের ভেতরের অংশ ধুয়ে নিন। তবে কখনোই ফ্রিজের গায়ে সেঁটে থাকা বরফ ছুরি দিয়ে খুঁচিয়ে তুলতে যাবেন না, এতে ফ্রিজের ক্ষতি হতে পারে।,* অনেক সময় পানির কল বা টেপ বিকল হয়ে পড়ে—টেপ খুলতে বা বন্ধ করতে অনেক কষ্ট করতে হয়। এ ক্ষেত্রে একটি কাপড় উত্তপ্ত ভিনেগারে ডুবিয়ে পানির কলে জড়িয়ে দিন, সুফল পাবেন।,* সাধারণ ডিটারজেন্ট বা হারপিক দিয়ে বাথরুম পরিষ্কার করতে পারেন। ব্যবহৃত টিস্যু, সাবান কিংবা শ্যাম্পুর মোড়ক ইত্যাদি ফেলার জন্য বাথরুমেই একটি নির্দিষ্ট ময়লার ঝুড়ি রাখতে পারেন।,* ওভেনে খাবার গরম করার সময় অবশ্যই ঢাকনাসহ বাটি ব্যবহার করতে হবে। না হলে ওভেনের ভেতরটা তৈলাক্ত হয়ে যাবে।,* রান্নাঘরে তরিতরকারি কিংবা খাবারের ময়লা নির্দিষ্ট ঝুড়িতে রাখতে হবে। সে ক্ষেত্রে ভেজা ও শুকনো ময়লা ফেলার জন্য পৃথক দুটি ময়লার ঝুড়ি রাখুন। ঝুড়ির অভ্যন্তর ভাগ পলিথিন দিয়ে মুড়িয়ে নিন—ময়লা নেওয়ার সময় যাতে সেই পলিথিনসহ নিয়ে যায়। নিয়মিত ময়লার ঝুড়ি পরিষ্কার করে ভালোভাবে ধুয়ে শুকিয়ে নিতে হবে।,* বেসিনের পাশে সব সময় থাকুক হাত ধোয়ার সাবান ও মোছার জন্য পরিষ্কার তোয়ালে।,* থালাবাসন ধোয়ার পর শুকনো পরিষ্কার ন্যাপকিন অথবা নরম তোয়ালে দিয়ে মুছে রাখতে হবে যেন দাগ না বসে যায়।,* রান্নাঘরের সিঙ্কটিকে ঝকঝকে করতে হলে অর্ধেক আঙুর, সামান্য লবণ মিশিয়ে একটি স্পঞ্জ দিয়ে ঘষে নিন।,অন্দরের গাছপালায়ও তো ধুলা জমে। পরিষ্কার করবেন কীভাবে? এ ব্যাপারে পরামর্শ দেন ঢাকার আগারগাঁওয়ের গ্রিন সেভারস নার্সারির প্রতিষ্ঠাতা আহসান রনি। তিনি জানান,,* প্রথমে গাছের মরা পাতা ও ডালপালা থাকলে ছেঁটে ফেলতে হবে।,* ধুলাবালু পড়ে পাতা মলিন দেখাতে পারে। পানি স্প্রে করুন, পাতার ধুলো দূর হবে।,* পরে টিস্যু বা সুতি কাপড়ে নারিকেল তেল নিয়ে পাতা মুছে চকচকে আকর্ষণীয় ভাব ফিরিয়ে আনুন।,* বাজারে লিফ সাইনার নামে একধরনের বোতলজাত তরল পদার্থ পাওয়া যায়। স্প্রে করুন, পাতার চকচকে ভাব ফিরে আসবে। তাতে আবার উদ্ভিদের জন্য প্রয়োজনীয় পুষ্টি উপাদানও থাকে। পাবেন পুরান ঢাকার সিদ্দিকবাজারের বীজ মার্কেটে।"
ছোটদের ছোট ঘর,"তাঁবু, অ্যাডভেঞ্চার-প্রিয় মানুষের কাছে এ এক প্রিয় ভ্রমণ-অনুষঙ্গ৷ পাহাড়ের বুকে তাঁবু গেড়ে থাকার যে মজা তা শুধু বড়রাই পাবে এখন কিন্তু এমনটা হবে না৷ কারণ বাড়ির ছোট মানুষটিকে অ্যাডভেঞ্চারের ছোঁয়া দিতে বাজারে এখন পাওয়া যাচ্ছে ছোটদের জন্য তৈরি তাঁবু৷,অ্যাসথেটিক্সের অন্দরসজ্জাবিদ সাবিহা কুমু বলেন, এখন তো অনেক বাসাবাড়িতেই পরিবারের ছোট সদস্যটির জন্য আলাদা ঘর করা হয়৷ শিশুর ঘরের নান্দনিকতা বাড়াতে যুক্ত করা হয় নানা অনুষঙ্গ৷ ইদানীং তাই ঘরে তাঁবুর ব্যবহার বেশ জনপ্রিয় হয়ে উঠছে৷ শিশুরা সবকিছুতেই নতুনত্ব খোঁজে৷ আর তাই তাঁবু ঘর সাজানোর পাশাপাশি এখন হয়ে উঠেছে শিশুদের খেলার অনুষঙ্গ৷ শিশুদের জন্য এই কিডস টেন্ট বা তাঁবুগুলো সাধারণত দুই রকম হয়ে থাকে৷ সিলিং থেকে ঝুলিয়ে দেওয়া মেঝে পর্যন্ত তাঁবুগুলো সাধারণত মশারির নেটের তৈরি হয়৷ আর সিনথেটিক কাপড়ে তৈরি করা হয় মেঝেতে রাখার তাঁবুগুলো৷ শিশুদের জন্য তৈরি এই তাঁবুগুলোর সুবিধা হলো তা বাড়ির যেকোনো স্থানেই রাখা যায়৷ এ জন্য ছোট শিশুর আলাদা ঘর না থাকলেও ফ্যামিলি লিভিং রুম বা ঘরের ব্যালকনিতে রাখতে পারেন তাঁবু৷ চাইলে বিছানার ওপর খেলার জন্য বিছিয়ে দিতে পারেন৷ আবার খেলা শেষে তা ভাঁজ করে রাখা যাবে অনায়াসেই৷,যমুনা ফিউচার পার্কের কিডস প্যারাডাইসে মিলবে এমন নানা নকশার তাঁবু৷ এ ছাড়া আরও অনেক বাজারে শিশুদের পণ্য বিক্রি হয় এমন দোকানেও পাওয়া যাবে তাঁবু। দোকান ঘুরে দেখা গেল, কোনো কোনো তাঁবুর উচ্চতা প্রায় ৫ ফুট৷ ছাদে ও মেঝেতে থাকছে গোলাকার নকশা৷ হলদে রঙের কাপড়ে ছাপা আছে নানা ধরনের কার্টুন আর গাছপালার নকশা৷ বাস্কেট আকারের তাঁবুগুলোয় আছে ছোট দরজা আর জানালা৷ কিছু তাঁবু আছে ত্রিভুজ আকৃতির। যেগুলো একটু ধাক্কাতেই দুলবে এপাশ-ওপাশ৷ ছাদে নেট দেওয়া একটু উঁচু নকশার তাঁবুগুলোয় পাওয়া যাবে মহাকাশের আমেজ৷ এই তাঁবুগুলোর দাম সাধারণত নকশা আর আকৃতির ওপর নির্ভর করবে বলে জানালেন কিডস প্যারাডাইসের জ্যেষ্ঠ ব্যবস্থাপক আশরাফুল আবেদীন৷এদিকে মেয়ে টিয়ারার ঘরটা এমনই তাঁবু দিয়ে সাজিয়েছেন মডেল জিনিয়া আফরোজ৷ তিনি জানালেন, এ ধরনের তাঁবুর সুবিধাটা হলো ঘরে যদি শিশুর খেলার আলাদা জায়গা না থাকে তবে এর মধ্যেও খেলতে পারবে শিশু৷ আবার খেলা শেষে অনায়াসেই খেলনাগুলোও সাজিয়ে রাখা যাবে এই তাঁবুর ভেতর৷"
আলো আঁধারিতে...,"অন্দরে আলো-আঁধারির মায়াময় খেলায় কার না মন জুড়ায়! অন্দরের আলো-আঁধারিতে বাতির ঢাকনা বা ল্যাম্পশেডের ব্যবহার আজ সুপরিচিত। তবে অতীত বলে অন্দরে নয়; বরং ল্যাম্পশেড প্রথমে ব্যবহার করা হতো পথের ধারের আলো সঠিকভাবে পথ পর্যন্ত পৌঁছে দিতে।,রানি ভিক্টোরিয়ার সময় থেকে ল্যাম্পশেডের ব্যবহারে আসে অনন্য মাত্রা। বিডস, ঝালর আর লেসের মতো সামগ্রী যোগ হয় ল্যাম্পশেডে। ল্যাম্পশেড অন্দরে আনে আভিজাত্যের ছোঁয়া। এই সময়ে দাঁড়িয়েও ল্যাম্পশেডের আলো-আঁধারি ঘরে আনে আলো-আঁধারির স্নিগ্ধতা।অন্দরে ল্যাম্পশেড ব্যবহারের নানা দিক সম্পর্কে জানালেন রেডিয়েন্ট ইনস্টিটিউট অব ডিজাইনের ইন্টেরিয়র ডিজাইনার গুলসান নাসরীন চৌধুরী৷ বললেন, কোন ধরনের ল্যাম্পশেড অন্দরে মানানসই হবে, তা নির্ভর করে ঘরের আসবাবপত্রের ওপর। বসার ঘরে সোফা, শোকেসসহ অন্যান্য আসবাব অ্যান্টিক ধাঁচের হলে সেখানে মানাবে রাজকীয় নকশায় তৈরি করা আভিজাত্যপূর্ণ ঝাড়বাতি। আবার কিছুটা পুরোনো ধাঁচের আসবাবে যদি হালকা কারুকাজ থাকে, তাহলে একটু হালকা নকশার ঝাড়বাতি ব্যবহার করতে পারেন। এ ক্ষেত্রে ক্রিস্টালের ঝাড়বাতি বেশ মানানসই।বসার ঘরে কাঠ, বেত বা বাঁশের তৈরি দেশীয় ধাঁচের আসবাব থাকলে স্ট্যান্ডিং ল্যাম্পশেড রাখতে পারেন। ঘরের এক কোণে তিনটি ভিন্ন উচ্চতার ল্যাম্পশেড রাখা যেতে পারে। হয়তো ৩ ফুট উচ্চতার একটি লাল ল্যাম্পশেড রাখলেন, ৪ ফুট উচ্চতার অন্য একটি ল্যাম্পশেডে হতে পারে সবুজ, গোলাপি বা কমলা রঙের। এর সঙ্গে ৫ ফুট উচ্চতার ল্যাম্পশেডটি হতে পারে হলুদ বা আকাশি রঙের। এ ক্ষেত্রে বাটিক, মোম বাটিক, ব্লক বা গ্রামীণচেকের কাপড়ে তৈরি ল্যাম্পশেড ব্যবহার করা যায়। রঙিন কাপড়ের ল্যাম্পশেড যেমন ব্যবহার করা যায়, তেমনি বাঁশ বা বেতের তৈরি ল্যাম্পশেডও সুন্দর দেখাবে। ল্যাম্পশেডের সঙ্গে তিনটি আলাদা আকৃতি বা আকারের মাটির পাত্রে গাছ বা ফুল রাখতে পারেন।,ল্যাম্পশেডের রঙের সঙ্গে মেলাতে পারেন পর্দা বা কুশন কভারের রং। বসার ঘরে গোলাপি রঙের ল্যাম্পশেড রাখলে অফহোয়াইট রঙের সোফায় গোলাপি রঙের কুশন কভার বেশ মানাবে। ল্যাম্পশেডের রঙের সঙ্গে অন্দরের কোনো না কোনো অনুষঙ্গের মিল থাকলে দারুণ দেখাবে।,খাবার ঘরে সবজির আকারের ল্যাম্পশেড রাখতে পারেন। আজকাল বাজারে বিশেষ ধরনের ল্যাম্পশেড পাওয়া যায়, যেগুলো ছাদ থেকে ঝোলানো হয় এবং ইচ্ছে করলে টেনে কাছে আনা যায়। খাবার ঘরে এ ধরনের ল্যাম্পশেড রাখলে ঘুমানোর সময় তা নিচে টেনে আনতে পারবেন, এতে চারদিকে আলো ছড়িয়ে পড়বে না। বেত, চট, বাঁশ বা ক্রিস্টালের তৈরি ল্যাম্পশেড খাবার ঘরের জন্য মানানসই।শোবার ঘরে বিছানার পাশে রাখা ছোট্ট টেবিলে রাখতে পারেন টেবিল ল্যাম্প। বিছানায় শুয়ে বই পড়ার অভ্যাস থাকলে এটি কাজে লাগবে। বিছানা থেকে অল্প একটু উঁচুতে টেবিল ল্যাম্পের শেড থাকলে আলো চারদিকে ছড়িয়ে পড়বে না। এতে আপনি টেবিল ল্যাম্পের আলোতে বই পড়তে পারবেন; আবার অন্য পাশে যিনি শুয়ে আছেন, তাঁর চোখে আলো পড়বে না।শোবার ঘরে এক কোণের মেঝেতে তিনটি ভিন্ন উচ্চতার ল্যাম্পশেড রাখতে পারেন। ছোট থেকে বড়, এভাবে সাজিয়ে রাখুন ল্যাম্পশেডগুলোকে। পুরোটাই কাগজে প্যাঁচিয়ে তৈরি, এমন ল্যাম্পশেডও মিলবে বাজারে। এগুলোর জন্য আলাদা রঙের আলো বা একই রঙের আলোর জন্য আলাদা আকারের ল্যাম্পশেড ব্যবহার করা যায়। ঘরের এক কোণে সাজানোর জন্য এমন ল্যাম্পশেডও বেছে নিতে পারেন।,চাইলেই টেনে নামানো যায় এমন তিনটি ভিন্ন মাপের ল্যাম্পশেডও রাখতে পারেন শোবার ঘরে। বৃত্তাকারে সাজিয়ে রাখতে পারেন এ ল্যাম্পশেডগুলো। আকারে ১০, ১৪ আর ১৮ ইঞ্চির মতো হতে পারে এসব ল্যাম্পশেড। ঘরে আলো-আঁধারির মায়াময় পরিবেশ চাইলে তিনটি ল্যাম্পশেডই নিচু রাখতে পারেন।শিশুর ঘরের জন্য ল্যাম্পশেড বাছাইয়ের সময় খেয়াল রাখতে হবে, রাতে যেন শিশু ভয় না পায়। শিশুর ঘরের ল্যাম্পশেডে থাকতে পারে মজার কোনো কার্টুন চরিত্র। শিশুর পড়ার টেবিলেও ল্যাম্পশেড দিতে পারেন। এর ফলে একটি শিশুর পড়ালেখার সময় ঘরে তার ভাই বা বোন ঘুমিয়ে থাকলে ওর চোখে আলো লাগবে না।"
খাবার ঘরের সাজসজ্জা,"ব্যস্ত জীবন। সকাল থেকে রাত পর্যন্ত পরিবারের সদস্যদের একে অপরের সঙ্গে হয়তো দেখাই হয় না। রাতে খাবার টেবিলে বসেই সারা দিনের তথ্য আদান-প্রদান করা হয়। এই ঘরটাই তখন হয়ে ওঠে পারিবারিক যোগসূত্রস্থল। ঘরটা বড়-ছোট যেমনই হোক না কেন, পরিবারের সবার আরাম ও সুবিধার দিকটি চিন্তা করেই তা সাজাতে হবে। প্রয়োজনীয় সরঞ্জাম রাখার পাশাপাশি এর সাজসজ্জায় থাকতে পারে শখের খানিকটা ছোঁয়াও।‘আজকাল খুব বড় বাড়ি কমই দেখা যায়। মাঝারি বা ছোট আকারের বাড়িতে খাবার ঘরটাও তেমন বড় থাকে না। তবে ঘরের প্রতিটি জায়গা কাজে লাগানোর পরিকল্পনা করে ঘর সাজালে অনায়াসেই মাঝারি আকারের ঘরটিও হয়ে উঠবে মনের মতো।’ এমনটাই বললেন র‌্যাডিয়েন্ট ইনস্টিটিউট অব ডিজাইনের প্রধান ও ইন্টেরিয়র ডিজাইনার গুলসান নাসরীন চৌধুরী। খাবার ঘরের অন্দরসজ্জার বিষয়ে কিছু পরামর্শ দিলেন তিনি।এ যুগের বাড়িগুলো কলাম ও বিমের কাঠামোর ওপর তৈরি হয়ে থাকে। ফলে প্রায় প্রতিটি ঘরেই চার থেকে ছয় ইঞ্চির মতো অংশ বেরিয়ে থাকে। এই বেরিয়ে থাকা অংশটুকু কাজে লাগিয়ে একটা দেয়ালে ছোট তাক বানানো যেতে পারে। আট ফুট চওড়া ও আট ফুট উচ্চতার একটি র‌্যাক তৈরি করা হলে অনেক কিছুই রাখা যাবে সেখানে। তাকের মাঝে নানান আকার-আকৃতির ছোট ছোট খোপের মতো অংশ তৈরি করলে দারুণ দেখাবে। একই আকৃতি বা আকারের খোপ তৈরি করলে অবশ্য কিছুটা একঘেয়ে দেখাতে পারে। কোনোটা হয়তো বর্গাকার বানালেন, কোনোটা আবার আয়তাকার। এই তাকে শো-পিস, ফটোফ্রেম, ফুলদানিসহ নানা কিছুই রাখতে পারবেন।,বাসনকোসন রাখার জন্য দেয়ালে একটা কাঠ বা বোর্ডের তাক তৈরি করে সেখানেই ক্রোকারিজ গুছিয়ে রাখতে পারেন। এর মাঝের অংশে মাইক্রোওয়েভ ওভেন, টোস্টার, কফি মেকার, জুসার প্রভৃতি রাখার ব্যবস্থা করতে পারেন। তাহলে বাইরে যাওয়ার সময় টুকটাক নাশতা বানিয়ে খেয়ে নিতে পারবেন চটজলদি। এই তাকের ওপরের অংশটা মার্বেল পাথরের তৈরি হতে পারে। এই তাকের ওপরের আড়াই ফুট অংশে কেবিনেট তৈরি করতে পারেন। কেবিনেটের সামনের দিকটা হতে পারে কাচের। স্লাইডিং কাচও লাগানো যেতে পারে। এখানে প্রয়োজনীয় অনেক কিছুই উঠিয়ে রাখতে পারেন।,অন্য একটা দেয়ালের কাছে ফ্রিজ থাকতে পারে। রাখতে পারেন ছোট ট্রলিও। এতে করে অতিথি আপ্যায়নের সময় খাবার সাজিয়ে নিয়ে ড্রয়িং রুমে নিতে পারবেন সহজেই।,ফ্রিজ সাজানোর জন্য দারুণ সব চুম্বক পাওয়া যায় বাজারে। এই ডেকোরেশন পিস হতে পারে সবজি বা ফলের আকৃতির, কিংবা তা হতে পারে প্রজাপতি-ফড়িংয়ের আকৃতির। ফ্রিজের বাইরের অংশে চাইলে লাগিয়ে নিলেন।,টেবিলের মাঝখানে শতরঞ্জির মতো লম্বা কোনো মোটা কাপড় বিছিয়ে দিতে পারেন। পর্দা আর এই কাপড় একই রঙের হলে সুন্দর দেখাবে। চেয়ারে যদি কাভার লাগানো হয়, তাহলে এর সঙ্গেও পর্দা এবং টেবিলক্লথের রঙের মিল রাখা প্রয়োজন।,খাবার ঘরের কোনো একটি দেয়াল একটু ভিন্ন রঙের করতে চাইলে এই দেয়ালের রঙের সঙ্গে পর্দার রঙের মিল রাখলে ভালো দেখাবে। সমুদ্রের গভীরতার রং ও এর সঙ্গে কিছুটা সবুজ আভা (সি গ্রিন) বা কমলা রঙের হতে পারে দেয়ালটি। চাইলে দেয়ালে রাস্টিক টাইলসও লাগাতে পারেন। তবে কিছুটা অমসৃণ এই দেয়াল টেরাকোটার মতো দেখতে লাগে।,তৈজসপত্রের উপকরণের সঙ্গেও পর্দার মিল রাখা জরুরি। উৎসবের সময় মাটির তৈজসপত্রে খাবার পরিবেশন করা হলে গ্রামীণ চেক বা দেশজ উপকরণে তৈরি পর্দা ব্যবহার করুন। বিশেষ কোনো ধরনের তৈজসপত্র ব্যবহার করা হলে পর্দায় রাখতে পারেন নেটের ব্যবহার। চাইলে শুধু পেলমেটের নিচের অংশটুকুতে নেট লাগিয়ে নিতে পারেন।,খাবার ঘরের দেয়ালে পারিবারিক ছবি বা প্রাকৃতিক দৃশ্য না রেখে হাতে আঁকা ছবি রাখতে পারেন।,কিছুটা জায়গা পেলে আলাদা ছোট শেলফ রাখতে পারেন। ফুলদানিতে রাখতে পারেন প্রাকৃতিক ফুল। সুঘ্রাণ আছে, এমন ফুলই খাবার ঘরের জন্য ভালো। দোলনচাঁপা, রজনীগন্ধা বা সুন্দর ঘ্রাণের কোনো গোলাপ রাখতে পারেন এখানে। এর ফলে ঘরটিতে খাবারের বাড়তি কোনো গন্ধ থাকবে না। মোমবাতি জ্বালালে বাজে গন্ধ দূর হয়।,খাবার ঘরের আলোর বিষয়টিও বেশ গুরুত্বপূর্ণ। ঝোলানো ল্যাম্পশেডও রাখতে পারেন, যেটির আলো নিয়ন্ত্রণ করা যায় সহজেই। প্রয়োজন হলে শুধু খাবার ঘরেই আলো থাকবে, অর্থাৎ অন্য ঘরগুলোতে আলো যাবে না, এমন ল্যাম্পশেডও রাখা যায়। চাইলে বেতের তৈরি ল্যাম্পশেডও রাখতে পারেন।,আজকাল খাবার ঘর এবং রান্নাঘরের মাঝে জানালাও রাখা হচ্ছে। এর ফলে রান্নাঘরের ওই জানালা দিয়ে সহজেই খাবার পৌঁছে দেওয়া যায় খাবার ঘরে। আড়াই ইঞ্চি বাই আড়াই ইঞ্চি চওড়া কাঠের ফ্রেমের জানালা রাখতে পারেন। আবার খাবার ঘরের একেবারে কাছেই খোলামেলা রান্নাঘরের ধারণাটাও ধীরে ধীরে জনপ্রিয়তা পাচ্ছে।,গ্রন্থনা: রাফিয়া আলম"
ঘর সাজাতে দেয়াল-তাক,"আজকাল অনেকেই দৃষ্টিনন্দন ও জায়গাসাশ্রয়ী বলে ঘরের দেয়ালে তাকের ব্যবহার করে থাকেন। ঘর সাজানোর পাশাপাশি জিনিসপত্র গুছিয়ে রাখতেও এ অনুষঙ্গটি বেশ প্রয়োজনীয়।,অন্দরসজ্জাবিদ গুলশান নাসরিন চৌধুরী বলেন, ‘ঘরের দেয়ালে র‍্যাক বা তাকটা কেমন হবে তা তাকের আকার, রং ও অন্য আসবাবপত্রের ওপর নির্ভর করবে। এ ছাড়া তাকটা ঘরে এমন দেয়ালে রাখতে হবে যেখান থেকে তা পরিষ্কার দেখা যায়। কারণ র‍্যাকটি যদি অন্য আসবাবের আড়ালে থাকে তবে তার সৌন্দর্য ফুটে উঠবে না। শুধু সাজিয়ে রাখার জিনিসই নয়, বইও রাখতে পারেন দেয়াল-তাকে। বিশেষ করে বাচ্চাদের ঘরে বইপত্র গুছিয়ে রাখার জন্য দেয়াল-তাক খুবই দরকার। এদিকে ঘরের প্রবেশপথজুড়ে বসাতে পারেন ছোট ছোট দেয়াল-তাক। এখানে মাটির শোপিস বা ছোট কোনো গাছ বেশ সুন্দর দেখাবে। বসার ঘরে দেয়ালের মাপ যদি ১০ ফুট হয়, তবে ওপরে ও নিচে ৩ ফুট জায়গা রেখে মাঝ বরাবর তাক বানানো যেতে পারে। তাকে ভিন্নতা আনার জন্য খোপগুলো বিভিন্ন আকারের হলে তা ভালো দেখাবে।তাকের উপকরণটি কী হবে, তা আসবাবের উপকরণের ওপর নির্ভর করবে। আসবাবপত্র যদি রট আয়রনের তৈরি হয় তবে র‍্যাক বা দেয়ালের তাকটাও রট আয়রনের হতে হবে। তেমনি আসবাবটা কাঠের হলে তাকটিও হতে হবে কাঠের। এ ছাড়া আসবাবপত্রের রং আর দেয়ালের তাকের রঙে যাতে পার্থক্য থাকে সেদিকে বিশেষ খেয়াল রাখতে হবে। সেগুন কাঠের হলে তাকও সেগুন কাঠ দিয়ে তৈরি করতে হবে। বাঁশ বা বেতের হলে তাকটিও এভাবেই বানাতে হবে। চাইলে দেয়াল-তাকে উজ্জ্বল রংও ব্যবহার করতে পারেন। ঘরের আসবাবপত্রের রংও কিন্তু অনেক সময় নান্দনিকতা বাড়ায়।,তাকের যত্নতাক কাঠ, রড বা যে উপাদানেই তৈরি হোক না কেন, তার যথাযথ যত্ন নিতে হবে। সঠিকভাবে যত্ন না নিলে অল্প সময়েই তা নষ্ট হয়ে যাবে। কাঠের তাক হলে তাতে যেন পানি না পড়ে, সেদিকে খেয়াল রাখতে হবে। এ ধরনের তাক ভেজা কাপড় দিয়ে কোনোভাবেই মোছা যাবে না। কাঠের আসবাবপত্র মোছার জন্য বাজারে একধরনের তরলদ্রব্য পাওয়া যায়। তা দিয়ে পরিষ্কার করতে হবে।,* কাঠের তাক প্রতিবছর বার্নিশ করতে পারলে তা দেখতে অনেক দিন পর্যন্ত ভালো থাকবে।,* রডের তাকে পানি লাগানো যাবে না কারণ তাতে জং বা মরিচা পড়ার আশঙ্কা থাকে।,* রডের তাককে মরিচা পড়া থেকে রক্ষা করার জন্য রং ব্যবহার করতে পারেন।,বাজারে তো কিনতে পাওয়া যায়ই। চাইলে আপনি পছন্দমতো নকশায় বানিয়েও নিতে পারেন। দেয়ালে ঝুলিয়ে রাখতে হয় বলে ঘরের নিচের অংশটুকুও বেশ কাজে লেগে যায়। তবে দেয়াল-তাক ঝোলানোর সময় বেশ সতর্কতার সঙ্গে দেয়ালে লাগাতে হবে। ক্লাম্প দিয়ে দেয়ালের সঙ্গে আটকান শক্ত করে, যেন ভারী জিনিসের ওজনে বা ভূমিকম্পের সময় তা খুলে পড়ে না যায়।"
সবার জন্য বসার ঘর,"পরিবারের সবার জন্য বাড়িতে আলাদা আরামদায়ক জায়গা রাখার ধারণা খুব একটা পুরোনো নয়। ঊনবিংশ শতাব্দীতে ‘লিভিং’ শব্দটির উদ্ভব। অবশ্য ঊনবিংশ শতকের শেষ ভাগের আগে এটি ‘পারলার’ নামেই পরিচিত ছিল। কী হতো সেই পারলারে? ফরাসি শব্দ থেকে উদ্ভূত ‘পারলার’ শব্দটি ব্যবহার করা হতো এমন এক জায়গা বোঝাতে, যেখানে পরিবারের এবং পরিবারের বাইরের সবার সঙ্গেই বসে কথা বলার সুযোগ রয়েছে। স্থাপত্যশৈলী, আকর্ষণীয় অন্দরসজ্জা, দারুণ সব হাতের কাজসহ নানান শিল্পে-শৈলীতে সাজানো হতো পারলারটি।,র‌্যাডিয়েন্ট ইনস্টিটিউট অব ডিজাইনের প্রধান গুলসান নাসরীন চৌধুরী বলেন, ‘আড্ডা-গল্প কিংবা চা আর ঝালমুড়ি খাওয়ার মতো আয়েশি সময়ের জন্যই লিভিং রুম।’ ভারিক্কি ধাঁচের আসবাব এখানে না রাখাই ভালো। বাড়ির সদস্যদের বয়সের ভিত্তিতে লিভিং রুমে বসার জন্য আলাদা ব্যবস্থা রাখা প্রয়োজন। লিভিং রুমটি সাজানোর সময়ই উঠতি বয়সী, মধ্যবয়সী এবং বয়স্ক সদস্যদের আরাম ও স্বস্তির দিকটি খেয়াল রাখতে হবে।,খাবার ঘর পার হয়ে একটা আলাদা জায়গায় লিভিং রুম করা হয়; সাধারণত বাড়ির সবার শোবার ঘর থেকে বেরিয়ে ছোট একটা জায়গা থাকে লিভিং হিসেবে। বিনোদনের অংশ হিসেবে লিভিং রুমে একসময় জায়গা পেয়েছে রেডিও, ছোট্ট একটা টেলিভিশন, সিনেমা দেখার জন্য প্রজেক্টর, এমনকি ফ্যাক্স মেশিন পর্যন্ত। তবে অন্য কিছু না হলেও একটা সময় মার্কিনদের ৯০ শতাংশ বাড়িতে একটি করে টেলিভিশন থাকত; আর বেশির ভাগ বাড়িতেই সেটি থাকত লিভিং রুমের কেন্দ্রবিন্দুতে।,গুলসান নাসরীন চৌধুরী বলেন, ‘আমরা বাড়িতে সবাই মিলে আড্ডা দিলেও সেখানে টেলিভিশন চালানো চাই অবশ্যই। তাই লিভিং রুমের একটি উপযুক্ত স্থানে টেলিভিশন রাখা ভালো। ছোট ফ্ল্যাট বাড়িতে লিভিং রুমের জায়গা কম থাকে। অনেক সময় আলাদা কোনো ঘরও পাওয়া যায় না, শুধু ছোট একটা জায়গা থাকে। জায়গা কম থাকলে দেয়ালে এলইডি টেলিভিশন রাখা যেতে পারে। এ ছাড়া টেলিভিশনের নিচে অল্প জায়গায় ছোট শেলফে বই, সিডি, ডিভিডি অথবা বাচ্চাদের গেম খেলার টুকটাক জিনিস রাখতে পারেন।’,হোম থিয়েটার রাখা যায় বসার এই ঘরটায়। বাচ্চারা ধুম-ধাড়াক্কা গানও বাজাতে পারবে, চাইলে আড্ডার ফাঁকেও শোনা যাবে হালকা রবীন্দ্রসংগীত; আবার সবাই মিলে একসঙ্গে বসে মজার কোনো সিনেমাও দেখা যাবে। তবে হোম থিয়েটার রাখতে চাইলে বাড়ি তৈরির সময়ই সেটির জন্য কিছু ব্যবস্থা নিয়ে রাখা ভালো। হোম থিয়েটারের আনুষঙ্গিক তার (কেব্‌ল) গুছিয়ে রাখার জন্য দেয়ালের ভেতরে একটি প্যানেল করে রাখতে পারেন, এ ব্যবস্থা করে রাখলে তারগুলো এলোমেলোভাবে পড়ে থাকবে না।,বসার ব্যবস্থা নিয়ে কথা হলো ঢাকা মেডিকেল কলেজ ও হাসপাতালের ফিজিক্যাল মেডিসিন ও রিহ্যাবিলিটেশন বিভাগের প্রধান অধ্যাপক সোহেলী রহমানের সঙ্গে। তিনি জানালেন, বসার জন্য ফোম খুব একটা ভালো নয়। শক্ত ভিতের ওপর বসাটাই স্বাস্থ্যসম্মত।’,লিভিং রুম সাজাতে জেনে নিন তাঁর পরামর্শ,l টেলিভিশন এমন উচ্চতায় রাখা ঠিক নয়, যাতে ঘাড় উঁচু করে টেলিভিশন দেখতে হয়।,l ফোম বা নরম গদিতে বসা ঠিক নয়। এতে কোমর ব্যথা হতে পারে।,l খুব নিচু বা লো হাইটের আসবাব ব্যবহার করা ঠিক নয়, ক্রমাগত এগুলো ব্যবহারের ফলে ঘাড়ে ব্যথা হতে পারে।, লিভিং রুমের এক পাশে এমনভাবে বসার ব্যবস্থা রাখতে হবে, যেন পরিবারের বয়স্ক ব্যক্তিরা আরাম করে বসতে পারেন। নিচু আসবাব কিংবা ফ্লোরে কুশন নিয়ে বসার ব্যবস্থা থাকলে তা তাঁদের জন্য অস্বস্তির হতে পারে। যাঁদের জন্য বসার ব্যবস্থা করা হচ্ছে, তাঁর উচ্চতা এবং শারীরিক অবস্থার কথা খেয়াল রাখতে হবে। ঘরের এক পাশে ভারী ম্যাট্রেস বিছিয়ে রাখতে পারেন, যেখানে উঠতি বয়সীরা কুশন কোলে নিয়ে আয়েশ করে বসতে পারে। অন্য এক পাশে স্বাভাবিক উচ্চতার একটি ডিভান বা তিনজন বসার উপযোগী একটি সোফা রাখা যায়। জানালেন গুলসান নাসরীন চৌধুরী।,লিভিং রুমে যদি জানালা থাকে কিংবা এর পাশে যদি বারান্দার কোনো অংশ থাকে, তাহলে সেখানে ভারী পর্দা লাগানো প্রয়োজন। রোদ এলে বা যেকোনো প্রয়োজনে পর্দাটি যেন সহজেই সরানো যায়, সে ব্যবস্থাও রাখতে হবে।,বসার ঘরের দেয়ালে বড় একটি ফটোফ্রেম তৈরি করে নিয়ে পারিবারিক গ্যালারি সাজানো যেতে পারে। স্বাভাবিক উচ্চতার দেয়ালের মাঝ বরাবর একটি ছয় ফুট বাই দুই ফুট মাপের ফটোফ্রেম রাখা যায়। ফটোফ্রেমের মাঝে ড্রিল করে, হুক বানিয়ে নানান আকারের ছবি সাজিয়ে কোলাজ করতে পারেন। আলাদাভাবে ছবিগুলোর প্রতিটিতে ফ্রেম লাগাতে পারেন, ছবিগুলোর ফ্রেম আর মূল ফ্রেমের ডিজাইন একই হলে তা আরও দৃষ্টিনন্দন হবে। পরিবারের সদস্যদের ছোট্টবেলার ছবি, বিয়ের ছবি বা বিশেষ কোনো অর্জনের মুহূর্তের ছবি রাখলে তা পরিবারের সবার জন্যই সুখকর হবে।,লিভিং রুমের একটি কোণে জায়গা থাকলে মাটির পাত্রে রজনীগন্ধা, দোলনচাঁপা ফুল রাখতে পারেন। অনেকে আবার কৃত্রিম ফুলও সাজিয়ে রাখেন। আজকাল এমন অনেক কৃত্রিম ফুল পাওয়া যায়, যেগুলো দেখতে সত্যিকারের ফুলের মতোই লাগে। হালকা নকশার ল্যাম্পশেড রাখতে পারেন এক কোণে, চাইলে ঝোলানো ল্যাম্পশেডও রাখতে পারেন। ল্যাম্পশেডের আলোর উজ্জ্বলতা নিয়ন্ত্রণের ব্যবস্থা রাখা ভালো, তাহলে প্রয়োজনমতো উজ্জ্বলতা কমিয়ে-বাড়িয়ে নেওয়া যাবে। ঘরটির অন্যান্য আসবাবের উপকরণের সঙ্গে মিল রেখে ল্যাম্পশেডের উপকরণ বেছে নিতে পারেন (রট আয়রন, কাঠ, বেত ইত্যাদি)। একটু বেশি জায়গা থাকলে অন্দরসজ্জার উপযোগী গাছও রাখতে পারেন লিভিং রুমে।"
টেবিলটাও সাজুক উৎসবে,"খাবার পরিবেশনে একটু ভিন্ন মাত্রা যোগ করতে খাবার টেবিলের সাজটাও হতে হয় নান্দনিক৷ তবেই না ঈদের মতো উৎসবের দিন খাবারে ফুটে ওঠে সেই আমেজ৷ রন্ধনশিল্পী নাহিদ ওসমানের মতে, সুন্দর, পরিপাটি টেবিল শুধু চোখকেই প্রশান্তি দেয় না, খাবারের রুচিও বাড়িয়ে তোলে৷ এ জন্য বিশেষ দিনে টেবিলটাও সাজানো হয় ভিন্নভাবে।নতুন নতুন জিনিসপত্র কিনে নয়, বরং ঘরে থাকা তৈজসপত্র দিয়ে সাজাতে পারেন খাবার টেবিল৷ ঈদের দিনে কমবেশি সবাই সাজান টেবিলটাকে৷ ড্রিম অ্যান্ড ডিজাইনের অন্দরসজ্জাবিদ আনোয়ারা জানালেন, নতুনত্ব আনতে চাইলে বেলায় বেলায় বদলে ফেলতে পারেন টেবিলের সাজ৷ যেমন সকালবেলায় খাবার টেবিলে সাদা প্লাস্টিকের রানারের ব্যবহার ভালো দেখাবে৷ এই সময় খাবার পরিবেশনায় একরঙা বা সাদা সিরামিকের বাসনকোসন ব্যবহার করতে পারেন৷ চাইলে খাবার পরিবেশনার পাত্রের নিচে কাঠের স্ট্যান্ড দিতে পারেন৷ সাধারণত ঈদের দিনে অনেক ধরনের খাবার রান্না করা হয়৷ একেক খাবার পরিবেশনের জন্য ব্যবহার করতে পারেন একেক রকম পাত্র৷ এই পাত্রগুলো একটার ওপর একটা রেখে সাজিয়ে দিতে পারেন৷ সকালে সাধারণত সেমাই, ফিরনির মতো মিষ্টি খাবারগুলো বেশি খাওয়া হয়৷ এ জন্য চামচ রাখতে পারেন প্লেটের এক পাশে। চায়ের কাপ আর পানির গ্লাসের নকশাটা যেন নান্দনিক হয়, এই দিকটায় খেয়াল রাখতে হবে৷দুপুরে টেবিলের সাজে তৈজসপত্রের দিকে বেশি নজর দিতে হয়৷ এ সময় একটু গোলাকার আকারের বাসনকোসন ব্যবহার করা যেতে পারে৷ বাসনের রংটা কেমন হবে, তা তরকারির রঙের ওপর নির্ভর করবে৷ যেমন একটু গাঢ় রঙের খাবার রাখতে একরঙা বাটিই মানাবে ভালো। আবার খাবারটা হালকা রঙের হলে ব্যবহার করতে পারেন রঙিন বাসন৷ খাবার টেবিলে একসঙ্গে সব খাবার পরিবেশন না করে অল্প করে সাজিয়ে রাখুন৷ এ ছাড়া টেবিলের সাজে তাজা ফুল বা ঘরের গাছ রাখা যায়। লবণদানি আর সসের পাত্রটা যেন নান্দনিক হয়, সেদিকে বিশেষ খেয়াল রাখতে হবে৷ দুপুরে খাবার টেবিলের ন্যাপকিনটা উজ্জ্বল রঙের হলে ভালো৷রাতের বেলায় আপ্যায়নে তৈজসপত্রটা একটু জমকালো হলে ভালো দেখাবে৷ এ জন্য কাচের জমকালো নকশার বাসনকোসন ব্যবহার করতে পারেন৷ পুরো টেবিলে উৎসবের আমেজ ছড়িয়ে দিতে টেবিলের মাঝে রাখতে পারেন নকশা করা মোমদানি৷"
ছুটির আগে ও পরে,"ঈদ, ঈদ, ঈদ। চারদিকে এখন উৎসবের আমেজ। ব্যস্ত ঢাকাকে ‘টা টা বাই বাই’ বলার তোড়জোড় যেন সর্বত্র। তবে দরকার একটুখানি সতর্কতা। ছুটির দিনগুলোতে বাড়ির সার্বিক নিরাপত্তা নিশ্চিত করতে কোন কোন বিষয়ে খেয়াল রাখবেন—এ নিয়ে পরামর্শ দিয়েছেন বিশেষজ্ঞরা।রাজধানীর সরকারি গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরস বিভাগের প্রভাষক তাসমিয়া জান্নাত বলেন, ‘কোথাও বেড়াতে গেলে আমাদের মাঝে এমন অনেকেই আছেন, যাঁরা তাড়াহুড়া করে বেরিয়ে পড়েন আর ভাবেন এখনই বা কী করার আছে? ফিরে এসেই বরং সবকিছু গোছানো যাবে। কিন্তু না, আগে বাসার সবকিছু গুছিয়ে রেখে তবেই বাসার বাইরে পা রাখা উচিত।’,বাড়ি যাওয়ার আগেপ্রথম কথা হলো, সতর্কতার সঙ্গে ঘরের ভেতর ও বাইরে, বারান্দায় রাখা সবকিছু সুন্দরভাবে গুছিয়ে রাখা। বাইরে (বারান্দায় কিংবা ছাদে) যেন ঝুলন্ত অবস্থায় জামাকাপড় পড়ে না থাকে। ধোয়া কাপড় ইস্তিরি করে ভাঁজ করে আলমারিতে তুলে রাখুন। আলমারির তাকে ন্যাপথলিন বা পাতলা কাপড়ে মোড়ানো শুকনো ঝুরঝুরে নিমপাতা রাখুন। এতে পোশাক ছত্রাক ও পোকামাকড়ের আক্রমণ থেকে বাঁচবে। সরকারি গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরস বিভাগের সহযোগী অধ্যাপক রীনাত ফওজিয়া বলেন, সব ধরনের বৈদ্যুতিক সুইচ বন্ধ করে যেতে হবে। সব সুইচ বন্ধ আছে কি না, আবার পরখ করে বের হবেন। কয়েক দিনের জন্য যেহেতু বাসা খালি পড়ে থাকছে, তাই এই সময়ের মধ্যে বিদ্যুতের ভোল্টেজ ওঠানামায় ফ্রিজের ক্ষতি হতে পারে। তাই এ সময় ফ্রিজ খালি করে বিদ্যুৎ-সংযোগ বিচ্ছিন্ন রাখা উচিত। ঈদের পর বাসায় ফিরলে না হয় আবার নতুন করে চালু করলেন।চুলা বন্ধ রাখার ক্ষেত্রে শুধু সামনের নবই নয়, চুলার পেছনের নবও ভালোভাবে বন্ধ করে নিন। দরজা-জানালা সব ভালোভাবে বন্ধ করতে হবে। দেখা যায়, দরজা বা জানালার সব কপাট বন্ধ থাকলেও কী করে যেন ধুলাবালি ঠিকই ঘরে ঢুকে পড়ে। শুধু দরজা-জানালা বন্ধ করলেই চলবে না, ভেতরের দিকে ব্যবহার করতে পারেন ভারী বা মোটা কাপড়ের পর্দা। আর সবশেষে জোরালো নিরাপত্তার খাতিরে দরজায় ব্যবহার করতে পারেন অতিরিক্ত তালাও।,বাসায় ফেরার পরবাসায় ফিরেই সব বন্ধ দরজা-জানালা খুলে বায়ুপ্রবাহের সুযোগ করে দিন।তাতে কয়েক দিনের বন্ধ থাকা গুমোট পরিবেশটা কেটে যাবে। প্রথম যে সমস্যা হয়, তা হলো বাসায় ফিরে কী খাব? দরজা খুলেই কাটাকুটি করে রান্নাবান্না বেশ কষ্টের ব্যাপার। জরুরি ভিত্তিতে একবেলা বাইরে থেকে আনা খাবার খাওয়া যেতেই পারে। পরিবারের সবাই মিলে ধুলাবালি পরিষ্কার করে সবকিছু আবার আগের মতো গুছিয়ে নিন। খাবার আয়োজনের আগে প্রয়োজনীয় থালাবাসন ভালো করে ধুয়ে নিন। বন্ধ থাকা বাড়িতে ঢুকেই দেশলাই জ্বালবেন না। প্রথমে রান্নাঘর ও অন্যান্য ঘরের জানালা খুলে রাখুন। যদি কোনো কারণে গ্যাস পাইপে ছিদ্র হয়ে গ্যাস বের হয়েও থাকে, বাইরের বায়ুপ্রবাহের ফলে আবদ্ধ ঘরের গ্যাস বেরিয়ে যাবে। এতে আর দুর্ঘটনার ভয় থাকবে না। তাই প্রথমে দরজা-জানালা খুলে রাখুন কিছুক্ষণ, তারপর দেশলাই বা চুলা জ্বালুন।,অন্দরের গাছপালাআপনার যত্নে বেঁচে থাকছে অন্দরের গাছপালা, ঈদে গ্রামের বাড়ি গেলে এদের কী উপায় হবে? না পারবেন সঙ্গে নিতে, না পারবেন এদের দেখাশোনায় কেউ একজনকে রেখে যেতে! তাহলে উপায়? এ ব্যাপারে কথা বলেন ঢাকার আগারগাঁওয়ের গ্রিন সেভারস নার্সারির প্রতিষ্ঠাতা আহসান রনি। তিনি জানান, এ সময় গাছের গোড়ায় পুরো স্তর করে নারকেলের ছোবড়া বিছিয়ে বেশি করে পানি দিন। এটি বেশি পরিমাণে পানি ধরে রাখতে পারে, ফলে গাছ তার প্রয়োজনমতো পানি শোষণ করে নিতে পারে।আবার পানি বা কোমল পানীয়ের প্লাস্টিকের বোতলে পানি ভর্তি করে ওপর থেকে ঝুলিয়ে দিতে পারেন। পানিভর্তি সেই বোতলের নিচের অংশে সরু সুই দিয়ে সূক্ষ্ম ছিদ্র করে দিন। এতে রোগীকে স্যালাইন দেওয়ার মতো করে, প্রতি দুই-তিন সেকেন্ড সময়ে এক ফোঁটা করে পানি পড়বে গাছের গোড়ায়। এমনি করে একটি বোতলের পানি শেষ হতে প্রায় তিন-চার দিন সময় লাগবে, ফলে গাছ সহজে খাদ্যের অভাব বোধ করবে না। আর ফিরে এসে তো পানি দিচ্ছেনই।কোকমাস বা নারকেলের ছোবড়া ছাড়াও গাছের গোড়ায় পানি ধরে রাখতে এখন পাওয়া যায় পোড়া মাটির তৈরি মার্বেল আকৃতির ছোট গোলাকার বল। নাম হাইড্রোজেন, কেউ আবার হাইড্রোপলিক বিড হিসেবেও চেনেন। শুধু তা-ই নয়, আপনি মাটি ছাড়াই ছোট প্রজাতির ফুল-ফল ও শোভাবর্ধনকারী গাছ, যেমন স্ট্রবেরি, মানি প্ল্যান্ট, লাকি বেম্বু ইত্যাদি লাগাতে পারেন এই হাইড্রোটোন-ভর্তি কোনো টবে। দামও খুব কম, ছোট প্যাক মাত্র ২০ টাকাতেই পাওয়া।আহসান আরও জানান, এরপরও যদি কেউ গাছের যত্নের ব্যাপারে নিশ্চিত না হতে পারেন, তবে গাছগুলো সব পৌঁছে দিতে পারেন আগারগাঁওয়ের গ্রিন সেভারস নার্সারিতে। আপনি না থাকার দিনগুলোতে বিনা মূল্যে গাছগুলো দেখভাল করবে গ্রিন সেভারস।তবে আর ভাবনা কী? সবদিক সুন্দরভাবে সামলে নিয়ে নিশ্চিন্তে বেরিয়ে পড়ুন ঈদের আনন্দে মেতে!"
সাদা যেন সাদাই থাকে,"ছোট বাসা। সাজানো হয়েছে সাদা রং দিয়ে। মেঝে থেকে শুরু করে সিলিং, আসবাব, বসার জায়গা, কুশন—সবকিছুই ধবধবে সাদা। ছোট বাড়ি বড় দেখানোর অন্যতম কৌশল। বড় বাড়িতেও সাদার ব্যবহার অভিজাত ভাব নিয়ে আসে। একটা বাড়িতে সাদার ব্যবহার শীতল ও সতেজ আমেজও বজায় রাখে। সাদা রং পছন্দ করলেও রক্ষণাবেক্ষণের আলসেমিতে বেশির ভাগ মানুষ সাদা জিনিস ব্যবহারে এড়িয়ে চলে। এমনকি সাদা কাপড়ের বেলায়ও এটা সত্য। তবে হ্যাঁ, সাদার জন্য দরকার একটু বাড়তি যত্ন ও সচেতনতা।,রান্নাঘরে সাদার যত্নেরান্নাঘরের আঠালো চিটচিটে ভাব, আগুনের তাপ—সবকিছুর আঁচই লাগে কেবিনেটের গায়ে। সাধারণত প্লাইউড, ফার্নিচার বোর্ড দিয়ে সাদা কেবিনেট বানানো হয়। এ ছাড়া কাঠের ওপর সাদা রং করিয়ে নিতে পারেন। তবে সময়ের সঙ্গে সঙ্গে সাদা রঙের ওপর হলদেটে ভাব চলে আসে। এই হলদে ভাব সরিয়ে সাদা কিচেন কেবিনেট পরিষ্কার করার সহজ কিছু উপায় আছে।,পরিষ্কারের জন্য লাগবে—* বেকিং সোডা* গরম পানি* স্পঞ্জ* ভিনেগার* পরিষ্কার মোছার কাপড়,যেভাবে পরিষ্কার করতে হবেগরম পানিতে বেকিং সোডা মিশিয়ে তাতে স্পঞ্জ ভিজিয়ে নিন। তারপর ভালোভাবে কেবিনেটের দরজা ঘষে ময়লা পরিষ্কার করে নিতে হবে। আরেকটি গরম পানির বালতিতে ভিনেগার মিশিয়ে কেবিনেটটি আবার মুছে নিন। এতে করে বেকিং সোডাগুলো সম্পূর্ণ পরিষ্কার হয়ে যায়। তারপর পরিষ্কার একটি শুকনো কাপড় দিয়ে কেবিনেটের সামনের অংশটুকু মুছে শুকিয়ে নিতে হবে। এ ছাড়া কাঠের ওপর সাদা রং করা হলে সে ক্ষেত্রে কয়েক চা-চামচ জলপাই তেল দিয়ে কেবিনেট মুছলে তা চকচক হয়ে উঠবে। এ ছাড়া চাইলে বার্নিশ কিংবা পুনরায় রং করিয়ে নিতে পারেন। বাড়ির অন্যান্য সাদা ফার্নিচার যেমন আলমারি, টেবিল ইত্যাদিও ঠিক এভাবে পরিষ্কার করা যেতে পারে।সাদা জিনিস ব্যবহারের ইতিবাচক দিক তুলে ধরে রাজধানীর গার্হস্থ্য অর্থনীতি কলেজের ক্রিয়েটিভ আর্ট স্টাডিজ বিভাগের সাবেক সহযোগী অধ্যাপক সুলতানা পারভীন বলেন, ‘অনেকে ছোটদের অজুহাতে সাদা রং ব্যবহার থেকে দূরে থাকেন। কিন্তু অন্য যেকোনো রঙের চেয়ে সাদা রং ব্যবহারে ঘরকে যেমন বড় দেখায়, তেমনি ঘরে একটা আভিজাত্যের ছাপও ফুটিয়ে তোলে।’ঘরে সাদা সোফা, কুশন কভার, পর্দা, বেড কভার সৌন্দর্য বৃদ্ধি করে। কিন্তু এতে ময়লাও ধরে বেশি। কীভাবে সাদা কাপড় পরিষ্কার রাখতে পারবেন, তা নিয়ে পরামর্শ দিয়েছেন গার্হস্থ্য অর্থনীতি কলেজের ক্লথিং ও টেক্সটাইল বিভাগের প্রভাষক ঝুমা রানী সাহা।,সাদা কাপড় আলাদা ধুতে হবেসাদা কাপড় অন্য রঙের কাপড়ের সঙ্গে মিলিয়ে ধোয়া যাবে না। অন্য রঙের কাপড় থেকে রং উঠে সাদা কাপড়ে একবার লেগে গেলে সেই রং সহজে ওঠানো যাবে না। তা ছাড়া অন্য রঙের কাপড়ের সঙ্গে সাদা কাপড় ভিজিয়ে রাখলে অথবা ধুলে সাদা কাপড়ের উজ্জ্বলতা কমে যায়।,আলাদাভাবে দাগ উঠিয়ে নিতে হবেসাদা কাপড়ে দাগ লাগলে সেটা আলাদাভাবে উঠিয়ে নিতে হবে। কাপড়ের দাগের স্থানটিতে বেশি করে ডিটারজেন্ট পাউডার লাগিয়ে রেখে টুথব্রাশ দিয়ে ধীরে ধীরে ঘষে দাগ উঠিয়ে নিতে হবে। দাগ ওঠানোর জন্য পুরো কাপড়কে বেশিক্ষণ ভিজিয়ে রাখলে কাপড়ের মান নষ্ট হয় এবং কাপড় দুর্বল হয়ে যায়।,দাগ হালকা করার জন্যসাদা কাপড়ের দাগ হালকা করার জন্য নীল দিয়ে রোদে শুকাতে দিন। এতে করে যেই দাগ পুরোপুরি ওঠানো সম্ভব নয়, তা কিছুটা হলেও হালকা করা যাবে। এ ছাড়া লিকুইড ব্লিচ দিয়ে ধুতে পারেন।,গরম পানিতে ধুতে হবেসাদা কাপড় ধোয়ার সময় সহনীয় মাত্রার গরম পানিতে ধোয়া উচিত। গরম পানি কাপড় থেকে ময়লাকে আলগা করে ফেলে এবং সহজেই কাপড় পরিষ্কার হয়ে যায়। তাই গরম পানি ব্যবহার করে সাদা কাপড় ধুয়ে নিলে কাপড় হয় উজ্জ্বল ও পরিষ্কার।লেবুর রস ব্যবহারসাদা কাপড়ের উজ্জ্বলতা বাড়াতে লেবুর রসের জুড়ি নেই। সাদা কাপড়কে আরও সাদা ও উজ্জ্বল করে তুলতে কাপড় ভেজানোর সময় ডিটারজেন্টের সঙ্গে আধা কাপ লেবুর রস দিয়ে দিন। এরপর সেই পানিতে কাপড়টাকে ভিজিয়ে রাখুন। তাহলে কাপড় হয়ে উঠবে দ্যুতিময় উজ্জ্বল।কড়া রোদে শুকানোসাদা কাপড় সব সময় কড়া রোদে শুকানো উচিত। কড়া রোদে শুকালে কাপড়ের উজ্জ্বলতা বাড়ে এবং সাদা কাপড়ের হলদে ভাব দূর হয়ে যায়।,কাপড় যেভাবে ধুতে হবেভারী বা পাতলা, সিল্ক বা সুতি—বিভিন্ন ধরনের সাদা রঙের কাপড় ধোয়ার নিয়ম আলাদা হতে পারে। কিন্তু উদ্দেশ্য থাকে একটাই—পরিষ্কার করা। ওয়েভারের ব্যবস্থাপক রফিকুল ইসলাম বলেন, একটু ভারী পর্দার কাপড় বা সোফার কাপড় বাসায় পরিষ্কার করা যায় না। দাগ আলাদাভাবে যতটুকু সম্ভব উঠিয়ে নিয়ে লন্ড্রিতে দিয়ে দিতে পারেন। সুতি কাপড় ড্রাইওয়াশ করতে না দেওয়াই ভালো, এতে কাপড়ের দৈর্ঘ্য কমে যায়। এ ছাড়া কৃত্রিম তন্তু রেশম পানি দিয়ে ধোয়া যায় না বলে ড্রাইওয়াশে দিতে হবে। সিল্ক, মসলিন, তসর বা জামদানি কাপড়ের ক্ষেত্রে ড্রাই ক্লিনার্স বা লন্ড্রিতে কাপড় দিতে পারেন। এ ছাড়া বাসায় সাদা কাপড় কাচার আগে এর গায়ে লাগানো লেবেল পড়ে নিন। অনেক লেবেলে লেখা থাকে, ওই পোশাক কীভাবে ধুতে হবে বা যত্ন করতে হবে।"
হাওয়ায় টুংটাং...,"নেই পাখির কলতান, নেই টিনের চালে ঝমঝমিয়ে বৃষ্টি পড়ার ধ্বনি। যান্ত্রিকতার শহরে হাইড্রোলিক হর্নের শব্দে কান পাতা দায়। শব্দদূষণ হানা দেয় অন্দরেও। একটু শান্তি কোথায়! যন্ত্রমানব সেজে থাকতে থাকতে হাঁপিয়ে উঠেছেন নিশ্চয়। অন্দরে প্রশান্তির আবহ আনতে তাই মিষ্টি আওয়াজের কিছু ব্যবস্থা করে নিতে পারেন নিজেই।উইন্ড চাইম। আক্ষরিক অর্থ হাওয়া ঐকতান। হাওয়ায় আন্দোলিত হয়ে ধ্বনির ঐকতান তৈরি করে বলেই এমন নাম। অন্দরসজ্জায় এ অনুষঙ্গের ব্যবহার মনে জাগায় প্রশান্তির আমেজ।রেডিয়েন্ট ইনস্টিটিউট অব ডিজাইনের প্রধান ও ইন্টেরিয়র ডিজাইনার গুলশান নাসরীন চৌধুরী বলেন, ‘ঘরের যে জায়গাটা দিয়ে সব সময় বাতাস চলাচল করে, সেখানটায় উইন্ড চাইম রাখা যেতে পারে। আজকাল বেশ সুন্দর নকশার উইন্ড চাইম পাওয়া যায়। এগুলোর ব্যবহারে ঘরের সৌন্দর্যও বাড়বে।’অন্দরসজ্জায় এর ব্যবহার সম্পর্কে আরও জানালেন গুলশান নাসরীন চৌধুরী, সদর দরজার বাইরে উইন্ড চাইম লাগানো যেতে পারে। বাড়িতে কেউ এলে কলবেল না বাজিয়ে উইন্ড চাইমে স্পর্শ করলেও আপনি বুঝতে পারবেন দরজার বাইরে তার উপস্থিতি।ড্রয়িং রুম আর ডাইনিং রুমের মাঝের জায়গাটাতেও উইন্ড চাইম রাখা যায়। এক পাশ থেকে অন্য পাশে যাওয়ার সময় বাড়ির কোনো সদস্য হয়তো আলতো করে ছুঁয়ে দিলেন; কিংবা কারও মাথার সামান্য স্পর্শেই তা বেজে উঠল টুংটাং। সব সময় এই মিষ্টি ধ্বনি অনুভব করতে চাইলে এটিকে বারান্দায় রাখতে পারেন। হাওয়ায় ক্রমাগত বাজতে থাকবে।শোয়ার ঘরে বা অন্য কোনো ঘরের দরজায় রাখতে পারেন। আবার কোনো ঘরের জানালায়ও রাখা যায়। জানালায় রাখলে এটি সহজেই হাওয়া পাবে, আর হাওয়ার দুলুনিতে ভেসে আসবে টুংটাং আওয়াজ।,কিনতে চাইলেঅন্দরসজ্জার সরঞ্জামাদি পাওয়া যায়, এমন অনেক দোকানেই দেখা পাবেন উইন্ড চাইমের। যেমনটা দেখা মিলল ঢাকার বসুন্ধরা সিটি শপিং কমপ্লেক্সের ‘অন্য কিছু’ নামের দোকানটিতে। ছোট-বড় নানা আকারের উইন্ড চাইম রয়েছে সেখানে। উইন্ড চাইমের বিভিন্ন উপাদানের আকৃতিতেও রয়েছে বৈচিত্র্য। ঘণ্টার আকৃতি ছাড়াও রয়েছে ধাতব ফাঁপা টিউবের ব্যবহার। সবগুলোর আলোড়নেই শব্দ কম্পন তৈরি হয়।ফ্যাশন হাউস আড়ং, যাত্রা আর রঙ-এ মিলবে নকশাদার কিছু উইন্ড চাইম। পুঁতি, কাঠ আর ঝুনঝুনির ছোট্ট সংস্করণ মিলিয়ে তৈরি করা এসব উইন্ড চাইম দেবে খানিকটা হালকা আওয়াজ। অন্দরে ব্যবহৃত রঙের সঙ্গে মিল রেখে কিনে নিতে পারেন আপনার পছন্দের উইন্ড চাইমটি। আড়ংয়ের উইন্ড চাইমে রয়েছে পাটের ব্যবহার।১০০-৮৫০ টাকার ভেতরে নানা ধরনের উইন্ড চাইম কিনতে পাবেন। চাইলে পুঁতি, বিডস আর টুংটাং আওয়াজের জন্য ছোট্ট ঝুনঝুনি কিনে নিয়ে আপনি নিজেও বানিয়ে নিতে পারেন পছন্দসই উইন্ড চাইম।"
এ সময়ে বাড়ির যত্ন,"বৃষ্টির দিন। বাড়ির ভেতরেও যেন বৃষ্টি বৃষ্টি ভাব। স্যাঁতসেঁতে আর গুমোট ভাব, সঙ্গে সোঁদা গন্ধ চার দেয়ালের মধ্যে তৈরি করে দেয় বাড়তি কিছু ঝামেলা। বর্ষাকালে নিজের ঘরকে কীভাবে শুষ্ক রাখবেন, তা নিয়ে চিন্তায় পড়ে যান অনেকেই। ছোটখাটো কিছু বিষয়ের প্রতি খেয়াল রাখলেই সমস্যাগুলোর সমাধান পেয়ে যাবেন।,* বর্ষাকালে সব থেকে বড় সমস্যা কাপড় শুকানো। বৃষ্টি না থাকলে কাপড় বাইরে শুকানোই ভালো। কিন্তু বৃষ্টি থাকলে ফ্যানের বাতাসে যত দ্রুত সম্ভব কাপড় শুকিয়ে ফেলা উচিত। ভেজা কাপড় ঘরে শুকালে ঘরের গুমোট ভাব আরও বৃদ্ধি পাবে।,* বর্ষায় ধোয়া কাপড় শুকালেও, একটা সোঁদা গন্ধ থেকেই যায়। গন্ধ দূর করতে কাপড় ধোয়ার সময় একটু বেকিং সোডা ব্যবহার করুন।,* বৃষ্টির জন্য সব দরজা-জানালা বন্ধ রাখলেও রান্নাঘর ও বাথরুমে পর্যাপ্ত আলো-বাতাসের ব্যবস্থা করতে হবে। প্রয়োজনে নির্গমন ফ্যান (এগজস্ট ফ্যান) ব্যবহার করা যেতে পারে।,* বাথরুম ভেজা না রেখে কাপড় দিয়ে মুছে নিলে স্যাঁতসেঁতে ভাব কমে যায়।,* বর্ষাকালে মেঝেতে কার্পেট ব্যবহার ঘরের গুমোট ভাব বাড়ায়। এ সময় মাটিতে কিছু না বিছিয়ে রাখাই বুদ্ধিমানের কাজ।,* ঘরের দেয়াল থেকে আসবাব কমপক্ষে ১০ সেন্টিমিটার দূরে রাখলে দেয়ালের ভেজা ভেজা ভাব আসবাবের ক্ষতি করে না।,* ঘরের কোনো দেয়ালে বা মেঝেতে যদি শেওলা হয়, তাহলে স্থানটিতে সাদা ভিনেগার স্প্রে করে কিছুক্ষণ রেখে শুকনো কাপড় দিয়ে মুছে ফেলতে হবে।,* ঘরের বিভিন্ন স্থানে সুগন্ধি মোমবাতি জ্বালালে ঘরের সোঁদা গন্ধ দূর হয়ে যাবে কিছুটা হলেও।,* বর্ষাকালে চারদিক ভেজা ও অন্ধকার থাকায় ঘরের পর্দা, বিছানার চাদরের জন্য উজ্জ্বল রং ব্যবহার করলে ঘরটিকে প্রাণবন্ত মনে হবে।,বর্ষাকালে আপনার ঘরকে শুষ্ক ও সুরক্ষিত রাখতে গার্হস্থ্য অর্থনীতি কলেজের সম্পদ ব্যবস্থাপনা ও এন্ট্রাপ্রেনিউরশিপ বিভাগের সহযোগী অধ্যাপক সেলিনা আখতার আরও বেশ কিছু বিষয়ে পরামর্শ দিয়েছেন—,* বর্ষাকালে প্রচণ্ড বৃষ্টিতে পুরোনো বাড়ির ছাদ, দেয়াল ও মেঝেতে ড্যাম্প হওয়ার আশঙ্কা থাকে। এসব স্থানে কোনো ত্রুটি থাকলে সেটা দ্রুত সারিয়ে নিতে হবে। বাড়ির সানশেড এবং ছাদে যাতে পানি জমে না থাকে, সে বিষয়ে লক্ষ রাখতে হবে।,* এ সময়ে কার্পেট বা শতরঞ্জি ব্যবহার না করে ভাঁজ করে শুষ্ক স্থানে সংরক্ষণ করুন। তোশক, বালিশ রোদে শুকানো যেতে পারে। সম্ভব না হলে জানালা খুলে আলো বাতাসের প্রবাহ বাড়াতে হবে। বর্ষায় ভারী পর্দা ব্যবহার না করে পাতলা সিনথেটিক পর্দা ব্যবহার ঘরে আরামদায়ক অনুভূতি আনবে।,* আসবাব এবং বৈদ্যুতিক যন্ত্রপাতির বিশেষ যত্ন নিতে হবে। প্রতিদিন শুকনো কাপড় দিয়ে মুছে রাখতে হবে।,* বাড়ি সজীব ও সুরভিত রাখতে বর্ষার ফুল যেমন—দোলনচাঁপা, বেলি, কামিনী ফুলগুলো রাখা যেতে পারে।,পরামর্শগুলো অনুসরণ করে থাকুন দুশ্চিন্তামুক্ত আর উপভোগ করুন বৃষ্টি।"
বারান্দা বাগান,"ইট-কাঠের শহুরে জীবনে সবুজ প্রকৃতি যেন অধরা। তাই তো এক টুকরো সবুজের আকাঙ্ক্ষা যেন সবারই। যাঁরা গাছ ভালোবাসেন, গাছে ফুটে থাকা ফুল, ঝুলে থাকা ফল ভালোবাসেন, তাঁরা নিজের ফ্ল্যাট বা বাড়ির বারান্দায় গড়ে তুলতে পারেন এক টুকরো সবুজ বাগান।বারান্দায় বাগানের জন্য নার্সারিতে পাওয়া যায় নানা রকম বাহারি গাছ। ফুলের মধ্যে টগর, গোলাপ, অপরাজিতা, জুই, দোলনচাঁপা, অর্কিড, বেলি, হাসনাহেনা পাবেন। আর পাওয়া যাবে নানা রকম পাতাবাহারসহ অর্নামেন্টাল গাছ। বলছিলেন প্রকৃতিবিদ মোকাররম হোসেন। তাঁর মতে, পছন্দের গাছ কিনে এনে তৈরি করে নেওয়া যায় এক টুকরো সবুজ প্রকৃতি। তবে ধৈর্য ধরে প্রয়োজনীয় রোদ, ছায়া, পানি দেওয়াসহ প্রয়োজন নানা রকম যত্নআত্তি। না হলে বাগান টিকিয়ে রাখা যে অসম্ভব, সেটাও জানান তিনি।,বারান্দায় গাছ লাগানো এবং সেসব গাছের পরিচর্যা বললেন ব্র্যাক নার্সারি এন্টারপ্রাইজের ইনচার্জ মো. কবির হোসেন খান। তিনি জানান, যে বারান্দায় গাছ লাগানোর কথা ভাবছেন সেখানে রোদ পড়ে কি না—তা শুরুতেই খেয়াল রাখতে হবে। রোদ এলে সেখানে হাইব্রিড যেকোনো ফল গাছ লাগানো যাবে। যেমন পেয়ারা, লেবু, আম ইত্যাদি। বিভিন্ন ফুলের গাছও হবে। যদি রোদ না থাকে তাহলে পাতাবাহার জাতীয় গাছ লাগানো যাবে। যেমন, এরিকা পাম, মানিপ্লান্ট ইত্যাদি। ছায়াতে কখনোই ফুল, ফল বা সবজি ভালো হয় না।বারান্দায় লাগানো গাছে নিয়মিত যত্ন নিতে হবে। ছোট গাছগুলো টবে লাগাতে হবে। সকালে বা বিকেলে পানি দিতে হবে। রোদের সময় পানি দেওয়া যাবে না। টব ভেজা থাকলে পানি দেওয়া যাবে না। প্রতি মাসেই টবের মাটি নিড়ানি দিয়ে আলগা করে নিতে হবে এবং প্রতি তিন মাস পরপরই জৈব সার ব্যবহার করতে হবে। পচা গোবর, প্যাকেট-জাতীয় কমপোস্ট সার, খৈল অথবা বাসায় ব্যবহৃত সবজির খোসা পচিয়ে জৈব সার হিসেবে ব্যবহার করতে পারেন। এটা হবে সব থেকে উৎকৃষ্ট মানের সার। কিছু রাসায়নিক সারও ব্যবহার করা যায়, যেমন মিশ্র সার।পাতা-জাতীয় গাছগুলোয় মাঝে মাঝে রোগ-জীবাণু আক্রমণ করে ফলে পাতা কুঁকড়ে যায়। পাতা পোকায় কেটে ছিদ্র করে ফেলে এ কারণে নিয়মিত স্প্রে (কীটনাশক) করতে হবে। আক্রান্ত গাছে সপ্তাহে দুইবার স্প্রে করতে হবে। সুস্থ গাছে একবার করে করতে হবে। রোগ-জীবাণুর ধরন বুঝে ভিন্ন স্প্রে ব্যবহার করতে হবে। পাতা কুঁকড়ে যাওয়া, সাদা সাদা গুঁড়ার মতো কিছুতে ভরে যাওয়া বা তুলোর মতো বল হওয়া, পাতায় ছিদ্র হয়ে যাওয়া, পাতার মাঝখানে হলুদ হয়ে যাওয়া বা পাতার সামনের অংশ শুকিয়ে যাওয়া দেখতে পেলেই ধরে নিতে হবে এটি রোগে আক্রান্ত হয়েছে। প্রতিটি টবের নিচে প্লেট রাখার ব্যবস্থা করতে হবে। এতে পানি পড়ে বারান্দার মেঝে নষ্ট হবে না। এটাও খেয়াল রাখতে হবে যেন পানি জমে মশার সৃষ্টি না হয়।ইন্টেরিয়র ডিজাইনার সাবিহা আক্তার কুমু বললেন, ‘বারান্দায় রোদ এবং ছায়ার ওপর ভিত্তি করে ইনডোর এবং আউটডোর দুই ধরনের গাছই লাগানো যেতে পারে। দুই উপায়ে এই গাছগুলো লাগানো যেতে পারে। ছোট পরিসরে শুধু টবে রেলিংয়ে বা ছাদ থেকে ঝুলিয়ে দিতে পারেন। অন্যটি হলো বড় পরিসরে মাটি ফেলে গ্রাউন্ড তৈরি করে, মোজাইক থাকলে তা তুলে ফেলে পলিথিন বিছিয়ে জায়গাটিকে ঘেরা দিয়ে পছন্দমতো গাছ লাগিয়ে নেওয়া যাবে। সে ক্ষেত্রে একজন দক্ষ মালির পরামর্শ নেওয়া জরুরি।’ যে গাছই লাগানো হোক না কেন, তার সঠিক যত্ন প্রয়োজন এবং সুন্দর করে সাজানোর ওপরেই নির্ভর করে আপনার বারান্দা-বাগানটা কতটা নান্দনিক দেখাবে। বাজারে চমৎকার দেখতে টব পাওয়া যায়। সেসব টবে গাছ লাগিয়ে কিছু রঙিন পাথর দিয়ে টবের চারপাশ ঘিরে দিলে দেখতে ভালো লাগবে। এ ছাড়া মাটির চাড়িতে একটু আলপনা এঁকে তাতেও পানির গাছগুলো রাখা যেতে পারে। বাতাসে দুলবে না এমন জায়গা বেছে নিয়ে সেখানে পাটের শিঁকায় আলপনা আঁকা হাঁড়িতে লতানো কোনো গাছ ঝুলিয়ে দিলেও ভালো দেখাবে।আপনার বারান্দাটা পছন্দের গাছ দিয়ে এত সুন্দর করে সাজালেন যে শেষ বিকেলে কিংবা ভোরে নিশ্চয়ই আপনার একটু বসে সময় কাটাতে ইচ্ছে করবে। সে ক্ষেত্রে খুব সাধারণ কিন্তু নান্দনিক কিছু চেয়ার বা মোড়া সাজিয়ে বসার আয়োজন করতে পারেন। বাঁশ, বেত, রড আয়রন, কাঠের টুল বা চেয়ার রাখতে পারেন। মাটির বড় পটারির ওপর গ্লাস বসিয়ে নিয়ে তৈরি করতে পারেন টেবিল। সকাল বা বিকেলে চায়ের কাপ হাতে পড়তে পারেন পত্রিকা বা বই। শুনতে পারেন গান কিংবা দিতে পারেন আড্ডা। গাছে ভরা বারান্দায় কেটে যাবে আপনার সুন্দর মুহূর্ত।"
খাবারের সুন্দর পাত্র,"আজকাল খাবার পরিবেশ​েনর পাত্রে নান্দনিকতার ছোঁয়া থাকাটাও দরকার। তৈজসপত্রে ভিন্নতা আনতে অনেকেই এ কারণে বাজার ঘুরে ঘুরে কিনছেন বাসনপত্র। যাতে খাবার টেবিলটা দেখতে হয় নান্দনিক।রাজধানীর বিভিন্ন বাজার ঘুরে দেখা গেল, নিউমার্কেটের বিভিন্ন দোকান, শাইনপুকুর, মুন্নু সিরামিকের বাসনপত্র তো আছেই; আছে ক্রিস্টালের তৈজসপত্র। এ ছাড়া সিরামিকের ওপর হাতের নকশা করা বাসনপত্রের প্রতিও বেশ আগ্রহ ক্রেতাদের। ঢাকার সানরাইজ প্লাজার ক্লে ইমেজে পাওয়া যাবে হাতে বানানো ও হাতে নকশা করা বাসনকোসন। ক্লে ইমেজের ব্যবস্থাপক সাইফুল ইসলাম বলেন, ‘খাবার পরিবেশনের জন্য নতুন বাসনপত্র পছন্দ করেন অনেকে। বিশেষ করে হাতে তৈরি ও ভিন্ন নকশার হয় এগুলো। এ ছাড়া আকারেও আছে ভিন্নতা।’খাবার টেবিলে বৈচিত্র্য আনার জন্য দরকার বিশেষ প্রস্তুতি—জানালেন অন্দরসজ্জাবিদ গুলশান নাসরিন চৌধুরী। তিনি বলেন, ‘বাসনপত্র দুই ধরনের হয়—এক ধরনের পাত্রে ঝাল ও অন্য ধরনের পত্রে মিষ্টিজাতীয় খাবার পরিবেশন করা হয়। এসব খাবার পরিবেশনের জন্য স্টোনওয়্যারের সাধারণ তৈজসপত্রের পাশাপাশি হাতে তৈরি ও নকশা করা সিরামিকের তৈজসপত্র খাবার টেবিলের সৌন্দর্য বাড়িয়ে দেবে।’,অতি​িথ এলে টেবিল সাজানোর বেলায় হতে হবে সচেতন। খাবার পরিবেশনের সময় হালকা রঙের খাবার গাঢ় রঙের বাটি বা প্লেটে পরিবেশন করলে সুন্দর দেখাবে। খাবারের পরিমাণের ওপর পাত্রটির আকার নির্ভর করবে। যেমন সালাদ রাখার জন্য মাছ বা বিভিন্ন পাতা আকৃতির পাত্র বেশ মানাবে। সেমাই গতানুগতিকভাবে বাটিতে পরিবেশন না করে স্বচ্ছ কাচের গ্লাস আকৃতির বড় বাটিতে পরিবেশন করতে পারেন।দেশি সিরামিক হলে খেয়াল করতে হবে ঘরের পর্দা, আসবাব, বিশেষ করে টেবিলটি যেন দেশীয় ঢঙের হয়। টেবিলটি কাচের হলে তার সঙ্গে স্টোনওয়্যারের সিরামিক মানাবে। আবার পর্দা যদি নীল বা রঙিন হয়, তবে সিরামিকের পাত্র, টেবিল ক্লথ কিংবা রানার অবশ্যই সেই রঙের হতে হবে। অন্যদিকে টেবিলটি চার কোনা হলে সব ধরনের বাটি ভালো লাগে। কিন্তু টেবিল গোলাকার হলে গোল বাটি টেবিলের সৌন্দর্য বাড়াবে বলে মনে করেন গুলশান নাসরীন চৌধুরী। টেবিলে থালার পাশে ন্যাপকিন ভাঁজ করে রাখতে পারেন। সঙ্গে যোগ করতে পারেন কাঁটা চামচ ও ছুরি।,দরদাম,হাতে আঁকা সিরামিকের দোকান ক্লে ইমেজে পাত্রগুলো নকশা, আকার ও রঙের দিক দিয়ে বেশ ভিন্ন। মিষ্টি বা ফলের জন্য কড়াইয়ের মতো বাটির সেট পাওয়া যাবে আকার অনুযায়ী ২৫০-৪৫০ টাকার মধ্যে। পোলাও ডিশ ২৫০-৪০০ টাকা। কারি বাটি ৯০-১০০০ টাকা পর্যন্ত হবে। রঙিন কাপ পাওয়া যাবে ৫০০-৬৪০ টাকার মধ্যে। লেবু বা সস বাটি ৪০-৮০ টাকায় পাবেন।,ঈদ সামনে রেখে শাইনপুকুর ও মুন্নু সিরামিকে এসেছে বেশ কিছু ডিনার সেট। এগুলো ৩০০০-৬৫০০০ টাকার মধ্যে পাওয়া যাবে। মিষ্টি বা কারি বাটি পাওয়া যাবে ৬০০-১৫০০ টাকার মধ্যে। পোলাও ডিস পড়বে ৭০০-২০০০ টাকা।,নিউমার্কেটের দোকানে দেখা গেল, ক্রিস্টালের কারি সেট ১৮০০-২৫০০ টাকা। সিঙ্গেল পিস হলে ৯০০-১২০০ টাকা। ওয়াইন আকৃতির মিষ্টির বাটি ১০০০ থেকে ১৫০০ টাকা। পোলাও ডিশ ৫০০-১৫০০ টাকার মধ্যে পাওয়া যাবে। সালাদ বাটি ৩০০ থেকে ৫০০ ও মাছ আকৃতির বাটি ৮০০-১২০০ টাকা। এ ছাড়া ক্রিস্টালের জগ ও গ্লাস সেট হবে ১৫০০-২০০০ টাকা।"
দেয়ালে নতুন সাজ,"ঈদের দিনে বাসায় অতিথি আসবেই। নিজের থাকার জায়গাটা সবার সামনে একটু সুন্দর করে তুলে ধরতে কে না চায়? নতুন পর্দা, চাদর, কুশন কভার দিয়ে প্রতিবারই কিছু না কিছু নতুনত্ব আনার চেষ্টা করা হয়। কিন্তু এর থেকে ভিন্ন কিছু করে যদি পাল্টে ফেলা যায় অন্দরের চেহারাটাই, তবে কেমন হয়? ‘ঘরের একটা বড় অংশজুড়ে আছে দেয়াল। দেয়ালে পরিবর্তন এনেই ঘরের সাজে নতুনত্ব আনা সম্ভব’—বলছিলেন অন্দরসজ্জাবিদ গুলশান নাসরিন চৌধুরী। এত অল্প সময়ে দেয়াল পরিবর্তনের কথা শুনে ঘাবড়ে যাওয়ার কিছু নেই। কম সময়ে ও অল্প খরচে কীভাবে ঘরের দেয়ালে বৈচিত্র্য আনা যায়, সেই পরামর্শই বাতলে দিয়েছেন বিশেষজ্ঞরা।ওয়ালপেপার হতে পারে কম সময়ে ঘরের সাজ বদলানোর খুব ভালো উপায়। এখন বাজারে নানা রকমের ওয়ালপেপার পাওয়া যাচ্ছে। অন্দরসজ্জাবিদ সাবিহা কুমু বললেন, চাইলে এই কাজটি দু–এক দিনের মধ্যেই করে ফেলা যায়। পুরো বাড়িতে ওয়ালপেপার লাগানোরও দরকার নেই। ঈদের আগে বসার ঘর, লবি বা পারিবারিক বসার ঘরের দেয়াল মুড়ে দিতে পারেন ওয়ালপেপারে। যদি মনে করেন, তবে শুধু দেয়ালের একটা দিকও এ কাজের জন্য বেছে নিতে পারেন। এখন ‘টেকশ্চার’ ওয়ালপেপার খুব চলছে। এই কাগজগুলো হাত দিয়ে স্পর্শ করলে উঁচুনিচু ও খসখসে বোধ হয়। এ ছাড়া এমবোস করা ওয়ালপেপারও আধুনিক।,কোন ঘরে কেমন ওয়ালপেপার বসার ও শোবার ঘরের দেয়ালে ফুলেল নকশার ওয়ালপেপার ভালো দেখাবে। বসার ঘরে টেকশ্চার বা এমবোস খারাপ লাগবে না। বসার ঘরের ওয়ালপেপারে কোনো প্রাকৃতিক দৃশ্য থাকলেও চলবে। অন্যান্য আসবাবের সঙ্গে মানিয়ে গেলে জ্যামিতিক নকশার কাগজ ব্যবহার করতে পারেন। চাপা সাদা, সোনালি, হালকা কমলা, হালকা নীল, গোলাপি, বেগুনি বা সবুজ রঙের ওয়ালপেপার ঘরে লাগাতে পারেন। ঘর ছোট হলে হিজিবিজি নকশার ওয়ালপেপার এড়িয়ে যাওয়া উচিত। আর ছোট ঘর বড় দেখাতে সাদা বা যেকোনো হালকা রঙের কাগজ ব্যবহার করুন। ঘর বড় হলে কমলা ও হলুদের মাঝামাঝি কোনো রং বেছে নিতে পারেন।খাবার ঘরে ওয়ালপেপারের ব্যবহারকে নিরুৎসাহিত করলেন বিশেষজ্ঞরা। কারণ, সেখানে নোংরা হওয়ার আশঙ্কা বেশি। সে ক্ষেত্রে শুধু বসার ঘরটা প্লাস্টিক পেইন্ট করিয়ে নিতে পারেন। সময় বেশি লাগবে না। অন্য কোনো ঘরেও বড় কোনো খালি দেয়াল থাকলে কেবল একটি দেয়াল রং করে সেখানে কালার ইল্যুশন করানো যেতে পারে। এটি অনেকটা ওয়ালপেপারের মতোই। বাড়িতে ঢুকতেই প্রবেশপথ পার হতে হয়। সে জায়গার দেয়াল রং করে ঝোলাতে পারেন নানা রকম মুখোশ বা ঝুলন্ত গাছ। গুলশান নাসরিন চৌধুরীর মতে, করিডর চওড়া হলে লাল, হলুদের মতো গাঢ় রং এবং সরু হলে চাপা সাদা বা ক্রিম রং করানো যেতে পারে। তার মাঝে ছিটা ছিটা রঙিন ফুল এঁকে দিলে খুব ভালো দেখাবে। সাবিহা কুমু দেয়ালে বৈচিত্র্যময় নকশার তাক বানিয়ে সেখানে ছোট গাছ ও শোপিস রাখার পরামর্শ দিলেন। সব সময় দেয়ালে যে ছবি বা শোপিস ঝোলে, ঈদের সময় তা নামিয়ে রেখে নতুন কিছু রাখুন। ঘরের সাজের সঙ্গে মানিয়ে নকশিকাঁথা, দৃশ্য বা নতুন ফ্রেমে সুন্দর কোনো আলোকচিত্র দেয়ালে ঝোলাতে পারেন। খাবার ঘরে ফল বা সবজির আঁকা ছবি রাখাই ভালো। শোয়ার ও বসার ঘরে ফুলেল কোনো দৃশ্য ভালো দেখাবে। বসার ঘরে প্রাকৃতিক দৃশ্য বা বিমূর্ত ছবিও সুন্দর দেখায়। ছবির ওপর ‘ট্র্যাক লাইট’ দিয়ে আলো ফেললে সুন্দরভাবে সেগুলো ফুটে উঠবে।,ওয়ালপেপার কোথায় পাবেন? রাজধানীর হাতিরপুল, গুলশানে বাড়ির ফিটিংস পাওয়া যায়, এমন দোকানে ওয়ালপেপার পাবেন। আর পাওয়া যাবে মহাখালী উড়ালসেতুর নিচে কয়েকটি দোকানে।,দরদামওয়ালপেপার বর্গফুট ও রোল হিসেবে বিক্রি হয়। প্রতি রোলের দাম ২ থেকে ১০ হাজার টাকার মধ্যে। আর বর্গফুট হিসেবে দাম পড়বে ১২ থেকে ৫৫ টাকা পর্যন্ত।"
ঘরের সাজে ঈদের আমেজ,"ঈদের সময় অনেকেই ঘরের সাজে পরিবর্তন আনতে চান। দিতে চান উৎসবের আমেজ। পরিবর্তনটা যে বড়ই হতে হবে, তা নয়। অল্প খরচে টুকটাক কিছু জিনিসপত্র যোগ-বিয়োগ করেই ঘরে আনা যায় নতুনত্ব।এই ছোট ছোট পরিবর্তন আসতে পারে বসার ঘরের কুশন কভার, সোফার কভার, জানালা-দরজার পর্দা, বিছানার চাদর ইত্যাদি উপকরণে। ঘরের পর্দাগুলো পাল্টে দেখুন, বদলে যাবে অন্দরের চেহারা। যেহেতু এবারের ঈদ গরমে পড়বে, তাই পর্দায় রাখুন হালকা রং। সে ক্ষেত্রে চোখে স্বস্তি ও শীতলতা দুটিই পাবেন। কাপড়টা সুতি বেছে নিন।,বসার ঘরে চমক আনতে বদলে নিন আপনার কুশন কভারগুলো। ব্যবহার করুন হালকা রঙের সুতি কাপড়। বাজেট যদি আরেকটু বাড়াতে চান, তা হলে একই সঙ্গে পাল্টে নিতে পারেন সোফার কভারগুলোও। শোবার ঘরের বিছানার চাদরগুলোতে সুতি কাপড়ের প্রাধান্য দিন। নতুনত্বের পাশাপাশি স্বস্তি ও আরাম পাবেন। সঙ্গে আরও কিছু ছোট বৈচিত্র্য আনতে পারেন। দেয়ালে টাঙিয়ে নিতে পারেন বড় কোনো ছবি, নকশি কাঁথা কিংবা সুন্দর কোনো ভাস্কর্য। বসার ঘরে যোগ করতে পারেন একটি ডিভান, ছোট-বড় বিভিন্ন ল্যাম্পশেড কিংবা বড় কোনো ফুলের টব। এতে ঘরে একটা সতেজ ভাবও কাজ করবে।,নগরদোলার শোরুমে গিয়ে দেখা গেল, ঈদ উপলক্ষে কুশন কভার, পর্দা, বেড কভার ইত্যাদির প্রচুর সংগ্রহ এসেছে। তারা মূলত দেশি ঢঙে অনুপ্রাণিত হওয়ায় ব্লকপ্রিন্ট, বাটিক, হাতের কাজ, কাটওয়ার্ক ইত্যাদি কাজ বেশি করেছে। ইন্টেরিয়র ডিজাইনার আনোয়ারা বেগমের মতে, পরিপাটি ও নান্দনিকতার সঙ্গে ঘর সাজাতে খুব বেশি খরচের প্রয়োজন হয় না। তাঁর নিজের ঘরটিই খুব বেশি বড় নয়; তবে ছোট পরিসরের মাঝেই তিনি কম খরচে বেশ চমৎকারভাবে ঘরটিকে সাজিয়েছেন। দেয়ালের রঙে প্রাধান্য দিয়েছেন সোনালি, কমলা ও হালকা কফি রং। ঘরের পর্দা, বিছানার চাদর, কুশন কাভারের ক্ষেত্রে দেশি জিনিসপত্রের পাশাপাশি তিনি বিদেশি জিনিসও ব্যবহার করেছেন।এই সময়টায় সুতির উজ্জ্বল ও হালকা রঙের বিভিন্ন শেডের টাইডাই, বাটিক কিংবা গামছা চেকের কাপড় দিয়ে পর্দা, চাদর ইত্যাদি তৈরি করা যেতে পারে। লেবু রং, নীল, সিগ্রিন—এই রংগুলোর সঙ্গে ইট লাল, সাদা, চাঁপা সাদা রংগুলো ভালো মানাবে।কোথায় পাবেন এবং দামদররাজধানীর বসুন্ধরা সিটি শপিংমল, ঢাকা নিউমার্কেট, ধানমন্ডির আনাম র্যাং গস প্লাজা, রাপা প্লাজা, গুলশান ডিসিসি মার্কেট প্রভৃতি জায়গায় ঘর সাজানোর নানা উপকরণ, কুশন কভার, বেডশিট, পর্দা ইত্যাদির বিশাল সংগ্রহ পাবেন। এর মধ্যে কুশন কভারের দাম পড়বে ২০০ টাকা থেকে শুরু করে ৮০০ টাকা পর্যন্ত, বেডশিটের ক্ষেত্রে ৬৫০ টাকা থেকে শুরু করে ২০ হাজার টাকা পর্যন্ত হতে পারে।,পর্দার দাম পড়বে ৬৫০ থেকে শুরু করে ২ হাজার টাকা পর্যন্ত। এ ছাড়া ওয়াল আর্টের দাম পড়বে ৩ হাজার টাকা থেকে শুরু করে ১০ হাজার টাকা পর্যন্ত। ল্যাম্পশেডের দাম ১ হাজার ৫০০ টাকা থেকে শুরু করে ৮ হাজার টাকা পর্যন্ত।"
কাঁটায় যার সৌন্দর্য,"ক্যাকটাস এ দেশেও জন্মে। সবুজ এই গাছটায় কাঁটা থাকলেও এর রয়েছে অন্য রকম সৌন্দর্য৷ দৃষ্টিনন্দন এই ক্যাকটাস এখন ঘরের গাছ হিসেবে বেশ জনপ্রিয় হয়ে উঠছে শহুরে মানুষের কাছে।শুধু একই প্রজাতির নয়, বরং একই টবে আছে সব রকম ক্যাকটাসের সমন্বয়—এমন টব কিনতে পাওয়া যায় ঢাকার বড় বড় সব নার্সারিতে। পাওয়া যায় বিদেশ থেকে আমদানি করা গ্রাফটিং বা কলমের ক্যাকটাসও। ঢাকার আগারগাঁওয়ের গ্রিন সেভারস নার্সারির প্রতিষ্ঠাতা আহসান রনি জানান, প্রচলিত ক্যাকটাসের মাথা কেটে তাতে লাল, গোলাপি কিংবা হলুদ রঙের ক্যাকটাসের কলম করে বানানো হয় লাল, গোলাপি বা হলুদ ক্রাউন ক্যাপ গ্রাফটিং ক্যাকটাস। মূলত থাইল্যান্ড, মালয়েশিয়া, চীন ও ভারত থেকে আমদানি করা হয় এই গ্রাফটিং ক্যাকটাস। দেখতে আকর্ষণীয় এমন গ্রাফটিং ক্যাকটাস অনেকেই রাখেন তাঁদের নিজেদের সংগ্রহে। দাম শুরু ৩৫০ টাকা থেকে। আহসান আরও উল্লেখ করেন, গ্রাফটিং ক্যাকটাস একটু রোদপ্রিয়। তাই যেখানে পর্যাপ্ত আলো-বাতাস পায়, এমন স্থানেই ক্যাকটাস রাখা ভালো।বর্তমানে বাণিজ্যিকভাবে ক্যাকটাসের অর্থনৈতিক গুরুত্ব অনেক—জানালেন ঢাকা বিশ্ববিদ্যালয়ের উদ্ভিদবিজ্ঞান বিভাগের অধ্যাপক মুহাম্মদ জসীম উদ্দিন। তিনি জানান, ক্যাকটাস মরুভূমির উদ্ভিদ হলেও ইনডোর প্ল্যান্ট বা ছায়াবান্ধব গাছ হিসেবে এর জনপ্রিয়তা বাড়ছে। হয়তো মরুভূমির পরিবেশের মতো বেড়ে উঠছে না, কিন্তু অনেক দেশের মতো আমাদের দেশেও যে ক্যাকটাস বেড়ে উঠছে এবং তাতে যে আবার ফুলও ফুটছে, তা আজ প্রমাণিত। অর্থনৈতিক গুরুত্বের দিকটি বলতে গিয়ে তিনি জানান, এখন সহজেই ক্যাকটাসের চারা উৎপাদন সম্ভব। সে ক্ষেত্রে সরকারি উদ্যোগের পাশাপাশি ব্যক্তিগতভাবে ক্যাকটাসের চারা উৎপাদন ও বিক্রির মাধ্যমে অর্থনৈতিকভাবে ব্যবসাসফল হওয়া সম্ভব৷,যত্ন-আত্তি,ক্যাকটাসের এক বিশাল সংগ্রহ আছে গুলশান-তেজগাঁও লিঙ্ক রোডে ব্র্যাকের নার্সারি ব্র্যাক কাননে। এখানে মিলবে ৩০ থেকে ৩৫ প্রজাতির ক্যাকটাস। সেখানে ১৫টি গ্রিন হাউসে চলে ক্যাকটাসের উৎপাদন-প্রক্রিয়া। কথা হলো ব্র্যাক কাননের ব্যবস্থাপক মো মাহবুব-ই খোদার সঙ্গে। তিনি জানালেন ক্যাকটাসের যত্ন-আত্তি সম্পর্কে।* যেহেতু মরুভূমির উদ্ভিদ, এ জন্য ক্যাকটাসে চাই সূর্যের আলো৷ ঘরে পর্যাপ্ত আলো-বাতাস আছে এমন স্থানে ক্যাকটাস রাখতে হবে। আট দিন পরপর গাছটি রোদের আলোতে দিন।* ২০ থেকে ৩২ ডিগ্রি সেন্টিগ্রেড তাপমাত্রায় ক্যাকটাস রাখা ভালো।* ১০ থেকে ১২ দিন পরপর অল্প করে পানি দিন। তবে অতিরিক্ত পানিতে ক্যাকটাস মারা যায়।* পানি দেওয়ার সময় খেয়াল রাখতে হবে যাতে ক্যাকটাসের গায়ে পানি না পড়ে। পানির স্পর্শে ক্যাকটাসের গায়ে ছত্রাকের আক্রমণ হয়৷ যে কারণে গাছে পচন ধরে।* পানি ছাড়াও খাবার বলতে দিতে পারেন উদ্ভিদের জন্য প্রয়োজনীয় ১৬টি পুষ্টি-উপাদান (ম্যাক্রো ও মাইক্রো উপাদান) নিয়ে তৈরি তরল খাবার। প্রতি মাসে অল্প পরিমাণে দুবার দিলেই যথেষ্ট। পাওয়া যাবে ব্র্যাক কানন, আগোরা, আড়ংসহ বড় কিছু সুপারশপে। পরিমাণভেদে দাম পড়বে ১০০ থেকে ৩০০০ টাকা।* ক্যাকটাস টবে বা বাগানেও লাগাতে পারেন। মাটিতে ক্যাকটাস লাগানোর সময় এর কাঁটার হাত থেকে বাঁচতে হাতে ভারী কাপড় জড়িয়ে নিন। এবার চিমটার সাহায্যে টব থেকে সাবধানে উঠিয়ে মাটিতে রোপণ করুন। লক্ষ রাখুন, মাটির গভীরতা যাতে খুব বেশি না হয়। আর কোনোক্রমেই যেন ক্যাকটাসের গোড়ায় পানি না জমে।* মা-গাছের মূলে অফসেট বা শাখা জন্মে৷ ছুরি দিয়ে সাবধানে কেটে তা আবার অন্য জায়গায় লাগানো যায়। মা-গাছের কাটা অংশ শুকাতে দুই দিন সময় দিতে হবে, না হয় পানি লেগে গাছে পচন ধরতে পারে।* ক্যাকটাস এমনই এক উদ্ভিদ, খরা সহ্য করার ক্ষমতা যার আছে। ফলে দীর্ঘদিন ছুটিতে থাকলেও অফিসের ডেস্কে রাখা ক্যাকটাসে পানি দেওয়া নিয়ে উদ্বিগ্ন হওয়ার কিছু নেই।"
ঘর সাজাতে ফেংশ্যুই,"চীনা অন্দরসজ্জায় বেশ জনপ্রিয় রীতি ফেংশ্যুই। এই রীতির মূলকথা হলো, অন্দরে সেসব জিনিসেরই ব্যবহার করা হবে যা মনটাকে খুশিতে ভরিয়ে রাখবে। যেসব বস্তু আপনাকে আরাম, স্বস্তি ও নিরাপত্তা দেবে না ফেংশ্যুই রীতি অনুযায়ী তা ঘরে না রাখাই ভালো। ফেংশ্যুই থেকে অন্দর সাজানোর এমনই কিছু পরামর্শ দিলেন অন্দরসজ্জাবিদ নাসিম আহমেদ। অন্দরে রুদ্ধতার সৃষ্টি করে এমন অপ্রয়োজনীয় আসবাব, বইপত্র, বৈদ্যুতিক সরঞ্জাম, নষ্ট ঘড়ি, যন্ত্রপাতি বা অন্য কোনো বস্তু যেগুলোর কোনো দরকার নেই সেসব ফেলে দিন। এতে ঘরের ভেতর হালকা ও মুক্ত হাওয়া অনুভব করবেন। ফেংশ্যুই রীতিতে রঙের ব্যবহার বেশ গুরুত্বপূর্ণ। যেমন, ঘরের দেয়াল, পর্দা, কার্পেট, বিছানার চাদরে নীল, সবুজ, সাদার মতো চোখে আরাম ,দেয় এমন রং ব্যবহার করুন। এড়িয়ে চলুন লাল, সোনালির মতো উজ্জ্বল রং। ঘরে সবুজ প্রকৃতি নকশার পর্দা ব্যবহার করুন।পর্দায় সবুজের সঙ্গে প্রকৃতির ছবি থাকলে তা আপনার প্রতিটি সকালকে প্রকৃতির অনুভবে ভরিয়ে দেবে। হলরুম ও রান্নাঘরের জন্য হলুদ রং ব্যবহার করুন। স্টোররুম ও বাথরুমের জন্য ব্যবহার করুন সবুজ রং। নীল হলো প্রশান্তি ও উপশমের রং। বেগুনি রং জীবনীশক্তিকে উত্সাহিত করে। এই রং শোয়ার ঘরে ব্যবহারের উপযোগী তবে রান্নাঘর ও বাথরুমে নয়। এ ছাড়া শোয়ার ঘর থেকে বৈদ্যুতিক সরঞ্জাম সরিয়ে ফেলুন। এসব সরঞ্জাম বিদ্যুৎ চুম্বকীয় তরঙ্গ নিঃসরণ করে, যা মস্তিষ্ককে আঘাত করে ঘুমে বিঘ্ন ঘটায়। বিছানা থেকে দেখা যায় এমন অবস্থানে কম্পিউটার বা বেশিসংখ্যক বই-ফাইল রাখবেন না। এগুলোও মস্তিষ্কে কাজের দুশ্চিন্তা ধরে রাখে। দেয়ালে টিকটিক শব্দের ঘড়ি থাকলে তা সরিয়ে ফেলুন। ঘর সাজাতে তাজা ফুলের ব্যবহার করুন। কখনো শুকনো ফুলে অন্দর সাজাবেন না, তা ক্ষয় ও বিনাশের প্রতীক। বনসাই গাছ, হরিণের মাথা, বাঘের চামড়া ঘরে না রাখাই ভালো, তা আপনার অবচেতন মনে নেতিবাচক প্রতিক্রিয়া সৃষ্টি করে।,বাড়ির সদর দরজায় উজ্জ্বল আলোর ব্যবহার করুন। বাড়িতে আলো ও বাতাস ঢোকার জন্য দিনের কিছুটা সময় জানালা-দরজা খুলে রাখুন। ঘরে পালতোলা জাহাজের মডেল ঘরে রাখুন, তা সাফল্যের প্রতীক। ড্রয়িং রুমের সোফার পেছনের দেয়ালে লাগাতে পারেন পাহাড়ের ছবি, যা পরিবারের সদস্যদের মনে নিরাপত্তাবোধ এনে দেয়। সুখী পারিবারিক ছবি দেয়ালে রাখুন, তা পারিবারিক সুখকে আরও বাড়িয়ে দেবে। ফিনিক্স পাখি হলো অদম্য শক্তি ও সৌভাগ্যের উত্স। এর ছবি বা প্রতিকৃতি রাখতে পারেন ড্রয়িং রুমে। ক্রিস্টালের বল বা পিরামিড সুমধুর সখ্যের উত্স। দুটি ক্রিস্টালের জিনিস ঘরে রাখতে পারেন। ফেংশ্যুইতে বাথরুমের একটি বিষয় খেয়াল রাখুন, বাথরুমের কমোড ফ্ল্যাশ করলে ভেতরে নোংরা পানির যে প্রবল প্রবাহ সৃষ্টি হয় তাতে পানির অসংখ্য কণা পরবর্তী আধঘণ্টা বাতাসে উড়ে আপনার টুথব্রাশ, সাবান, তোয়ালে ও অন্য সবকিছুতে জমা হয়। এই টুথব্রাশ, সাবান, তোয়ালে যখন ব্যবহার করছেন, সেই নোংরা পানির কণা আপনার শরীরে আসছে। তাই প্রতিবার ফ্ল্যাশ করার আগে কমোডের ঢাকনা অবশ্যই বন্ধ রাখুন।"
অন্দর সাজে জলে,"একটু পানির স্পর্শ যেমন স্নিগ্ধতা ছড়িয়ে দেয় মনে, তেমনি অন্দরে পানির ছোঁয়া আনে শীতল আবহ৷ অন্দর সাজানোতে তাই এখন বেশ জনপ্রিয় এই পানির ব্যবহার৷ বিশেষজ্ঞদের মতে, পানি ঘরের গরম তাপমাত্রা কমিয়ে ঘরকে ঠান্ডা রাখতে বিশেষ সহায়তা করে৷ ছোট-বড় মাটির পাত্র বা কাচের পাত্রের আকার যেমনই হোক না কেন, এসবে রাখা পানি কিছুটা হলেও ঠান্ডা রাখে ঘর৷,ইনস্টিটিউট অব ইনোভেটিভ ডিজাইনের স্থপতি সাঈদা ফজিলাতুন নাজ জানালেন, চারপাশে গাছ এবং জলাশয় না থাকার কারণে শুধু বাইরেই নয়, ঘরের ভেতরটাও বেশ উষ্ণ থাকে এখন৷ দিন শেষে যেন আরও বাড়তে থাকে এই গরম৷ এখন তো অনেকেই ঘরে পানিতে গাছ রাখেন৷ মাটির পাত্রে পানি দিয়ে তাতে সাজিয়ে রাখেন মোম৷ অনেকেই হয়তো জানেন না, অন্দরসজ্জায় পানির এই আয়োজন ঘরের বাতাসকে ঠান্ডা রাখতে সাহায্য করে৷ যদি সম্ভব হয়, তবে কৃত্রিম ঝরনা আর অ্যাকুয়ারিয়ামেও সাজানো যেতে পারে ঘর৷ সে ক্ষেত্রে কৃত্রিম ঝরনা বা ফোয়ারা থেকে ঝরে পরা পানির শব্দ কিছুটাও সময়ের জন্য হলেও নিয়ে যাবে প্রকৃতির কাছাকাছি৷,ঘর ঠান্ডা রাখতে পানির এই ব্যবহার বেশ পুরোনো৷ তবে এখন যেটা নতুন করে যুক্ত হচ্ছে, সেটা এর শৈল্পিক প্রকাশ৷ যেমন ঘরের দেয়ালে একটা নান্দনিক ফুলের টব ঝুলিয়ে দিন৷ এবার আলাদা প্লাস্টিকের পাত্রে মাটির পরিবর্তে পানি ভরে তার ভেতরে রেখে দিতে পারেন যেকোনো প্রজাতির ঘরে রাখার গাছ৷ বসার বা খাবার ঘরের টেবিলে একটি মাটির গামলা বসিয়ে দিন৷ এবার তার মধ্যে পানি দিয়ে ফুলের পাপড়ি আর রংবেরঙের মোম রেখে দিতে পারেন৷ তবে পানি দিয়ে ঘর সাজানোর সময় একটি বিষয় মাথায় রাখার পরামর্শ দিলেন সাঈদা ফজিলাতুন নাজ৷ যে ঘরেই পানির পাত্র রাখুন না কেন, সেই ঘরে যাতে অনায়াসেই আলো বাতাস ঢুকতে পারে, সেই বিষয়ে বিশেষ খেয়াল রাখতে হবে৷ না হলে স্যাঁতসেঁতে হয়ে ঘরের দেয়াল নষ্ট হওয়ার আশঙ্কা থাকে। এ ছাড়া পানি রাখার জন্য মাটির পাত্র, কৃত্রিম ঝরনা আর অ্যাকুয়ারিয়াম—যা-ই রাখেন না কেন, তা জানালার কাছাকাছি রাখা ভালো৷ এতে করে জানালা দিয়ে আসা বাতাস সেই পানির সংস্পর্শে এসে ঘরের বাতাসকে ঠান্ডা রাখবে৷ পুরো ঘর শীতল করার আরেকটি পদ্ধতির কথা জানালেন এই স্থপতি৷ আর তা হলো ঘরটা যদি ১০ বাই ১০ বর্গফুটের হয়, সে ক্ষেত্রে ২ বাই ২ বর্গফুটের একটি পাত্র বেছে নিন পানি রাখার জন্য৷ যখন আবহাওয়া বেশ উষ্ণ হয়ে উঠবে তখন এই পাত্রে রাখা পানি পুরো ঘরে শীতলতা আনবে। বাজারে এখন বেশ বড় আকৃতির নান্দনিক নকশার মাটির পাত্র পাওয়া যায়৷ পানি রাখার জন্য সাজিয়ে নিতে পারেন এমন পাত্র।"
অন্দরে বৈশাখ,"পয়লা বৈশাখের ছোঁয়া লাগে মানুষের পোশাকে, অন্দরে, খাবার থেকে সবখানে। বাংলা নতুন বছর বরণ করে নেওয়ার এই উৎসবে মানুষ নিজে যেমন সাজতে ভালোবাসে, তেমনি সাজাতে ভালোবাসে আপন গৃহকোণকেও। সাজানোর উপকরণে দেশি ভাব থাকলে পুরো বাড়িটিই সেজে উঠবে উৎসবের রঙে।,বসার ঘর,সাজানোর ক্ষেত্রে ব্যবহার করতে পারেন মাটির শোপিস, প্রদীপ, নকশি কাঁথা, হাতপাখা ইত্যাদি। মেঝের কোনো অংশে আঁকা যেতে পারে আলপনা। মেঝেতে বসার আয়োজনও করা যেতে পারে। সে ক্ষেত্রে শীতল পাটি, শতরঞ্জি, নকশি কাঁথা ইত্যাদির ওপর রঙিন কুশন ছড়িয়ে দিয়ে তৈরি করে নিন এই আয়োজন। হালকা কোনো রঙের স্বচ্ছ পর্দা লাগান। ঘরের কোনাগুলো সবুজ গাছ আর মাটির শোপিস দিয়ে সাজাতে পারেন। বিভিন্ন কোনায় রাখতে পারেন ল্যাম্পশেড। ভিন্নতা আনতে ঘরের এক কোনায় তিনটা ল্যাম্পশেড ঝুলিয়ে দিতে পারেন। প্রথমটি ছাদ থেকে ৭ ফুট, দ্বিতীয়টি সাড়ে ৬ ফুট ও তৃতীয়টি ৬ ফুট নিচে ঝুলবে। অন্দরসজ্জাবিদ গুলসান নাসরিন চৌধুরীর পরামর্শ, ‘এই সময়ে ঘরের সাজে লাল, সাদা, নীল, হলুদ, সবুজ রংগুলো প্রাধান্য দিতে পারেন।’,খাবার ঘর ,এই ঘরের প্রধান অংশ হচ্ছে খাবার টেবিল। টেবিলটিকে সাজিয়ে তুলুন দেশীয় উপাদান দিয়ে। এ ছাড়া বাঁশ ও বেতের নান্দনিক ট্রের ব্যবহার আপনার বৈশাখের আয়োজনে বাড়তি সৌন্দর্য যোগ করবে। টেবিল রানারটি শীতল পাটি, বাঁশ অথবা নকশি কাঁথার তৈরি হতে পারে। রানারের ওপর মাটির মোমদানি, বাঁশের তৈরি গ্লাস স্ট্যান্ড ও মাটির ফুলদানিতে কিছু তাজা ফুল দিয়ে সাজালে টেবিলটি আকর্ষণীয় হয়ে উঠবে। এই ঘরের পর্দা হিসেবে বাঁশের চিক ব্যবহার করলে ভালো লাগবে। এই ঘরের দেয়ালে টেরাকোটা ঝোলালে ঘরটিতে ভিন্ন মাত্রা যোগ হবে।,শোবার ঘরশোবার ঘরে বিছানার চাদর ও পিলো কভারে ব্যবহার করুন উজ্জ্বল রং। চাদরের সঙ্গে মিলিয়ে নিন পর্দার রং। কাপড়ের ওপর আমাদের ঐতিহ্য, সংস্কৃতি, লোকশিল্পের নানা মোটিফ থাকতে পারে। ঘরের পর্দা, বিছানার চাদর, কুশন কভার, টেবিল ক্লথ, টেবিল রানার ইত্যাদিতে দিতে পারেন রঙের ছোঁয়া। কাপড় নির্বাচনের ক্ষেত্রে আদ্দি, খাদি, সুতি, ভয়েল ইত্যাদি বেছে নিতে পারেন।গুলসান নাসরিন চৌধুরী বলেন, ‘বিভিন্ন আকৃতির মাটির হাঁড়িতে নানা ধরনের ফুল এবং ইনডোর প্ল্যান্টসের ব্যবহার সুগন্ধি এবং সবুজের ছোঁয়া মন ভরিয়ে দেয় প্রশান্তিতে। ছোট-বড় কিছু পটারি দিয়ে সাজাতে পারেন সিঁড়িঘরকে। বাড়ির সদর দরজার দেয়ালে টাঙিয়ে দিতে পারেন মাটির, বেতের অথবা কাঠের কারুকার্য করা আয়না।’অন্দরসজ্জা প্রতিষ্ঠান লুক লাইকের ডিজাইনার রাহেলা খাতুন নিজের বাড়ি সাজাতে প্রাধান্য দিয়েছেন দেশীয় উপকরণের ওপর। যান্ত্রিক ঢাকার ইট-কাঠের দালানে তিনি তুলে ধরেছেন নিজস্বতা। রাহেলা খাতুন বলেন, ‘বৈশাখ বাঙালির নিজস্ব সংস্কৃতির উৎসব। তাই অন্দরের সাজে দেশীয় জিনিসের ব্যবহার করে আনতে চেয়েছি নান্দনিকতা। ঘর সাজাতে হলে দামি উপকরণ লাগবে, এমন ধারণা অনেকেরই। এটা ঠিক নয়। ঘর সাজাতে চাই আন্তরিকতা ও নিজস্বতা।’ এ ছাড়া পুরো বাড়িতে আছে সবুজের স্নিগ্ধতা। ঘরের বিভিন্ন জায়গায় রেখেছেন বিভিন্ন ধরনের গাছ।,কোথায় পাবেন,উত্তরার দুর্লভে মাটির পট, প্রদীপ, ধাতব ও বাঁশের মুখোশ এবং বাঁশের মগ পাওয়া যাবে। মাটির পুতুল, গ্রামীণ হুঁকো, হাতে বানানো মুখোশ, ওয়াল ম্যাট, বাঁশের তৈরি ফুলদানি, আয়না, বেতের টেবিল, টেবিল ল্যাম্প, ঝাড়বাতি ইত্যাদিও আছে সেখানো। আসাদগেটের আইডিয়াসে পাওয়া যাচ্ছে ঘর সাজানোর মাটির উপকরণ। আড়ংয়ে আছে কাঁসা-পিতলের নানা ধরনের শোপিসের মধ্যে বিভিন্ন জীবজন্তুর প্রতিকৃতি, রিকশা, ফুলদানি, ঘটি, গ্লাস, কলস, পানের বাক্স, মোমদানি, ফুলের টব, দেয়ালে সাজানোর থালা। অ্যান্টিক এবং ব্রাশ অ্যান্টিক দুটোই পাওয়া যায়। আসাদগেটের ‘সোর্স’-এ পাওয়া যায় নানা ধরনের কাপড়, কাগজ এবং বিভিন্ন উপকরণে তৈরি শোপিস। এ ছাড়া কাচ, মাটি, চীনামাটির বিভিন্ন ধরনের শোপিসে আনা হয়েছে বৈচিত্র্য। পিরানে পাওয়া যাবে বিভিন্ন ধরনের উইন্ড চাইম। যাত্রায় রিকশা পেইন্ট ব্যবহার করে তৈরি করা হয়েছে ঘড়ি, গয়না রাখার বাক্স, মোমদানি, ধূপদানিসহ অনেক কিছুই।,কৃতজ্ঞতা: রাহেলা খাতুন"
দেয়ালে প্রিয় মুহূর্ত,"ছবি মুহূর্তকে ধরে রাখে, স্মৃতিকে জাগিয়ে তোলে। মুহূর্তের ঠাঁই হয় অ্যালবামে অথবা ঘরের দেয়ালে। পার্থক্য হলো অ্যালবামে রাখলে তা সব সময় দৃশ্যমান হয় না। দেয়ালে কোনো স্মৃতিবহ আলোকচিত্র ঝুলিয়ে রাখলে তা সব সময় চোখের সামনে থাকে। এ ছাড়া এটি অন্দরসাজেরও একটি অংশ। বাড়ির কোন ঘরে কেমন ছবি রাখা যেতে পারে, তা জানিয়েছেন গৃহসজ্জাবিদেরা।কথা হলো, অন্দরসজ্জাবিদ গুলসান নাসরিন চৌধুরীর সঙ্গে। তিনি জানালেন, ঘরের দেয়ালে সুন্দর কোনো ফ্রেমে ছবি বাঁধিয়ে রাখলে তা দেখতে অবশ্যই ভালো লাগে। তবে, কোন ঘরে কোন ছবি টাঙাবেন, এটি একটি গুরুত্বপূর্ণ বিষয়। বাড়িতে ঢুকেই দরজার কাছে যে অংশ থাকে সেখানে, বসার ঘরে ও খাবার ঘরে পারিবারিক বা ব্যক্তিগত ছবি রাখা উচিত নয়। কারণ, বসার ঘরে, বাইরের অনেক মানুষ এসে বসবেন। সবার সামনে নিশ্চয়ই কেউ তাঁর ব্যক্তিগত ছবি ঝুলিয়ে রাখতে চাইবেন না। খাবার ঘরও এ ধরনের কোনো ছবি রাখার জন্য উপযুক্ত জায়গা নয়। তাহলে যেসব ঘরে সবাই যাবে না, সেখানে কী ধরনের পোর্ট্রেট রাখা যেতে পারে?বাড়ির বয়োজ্যেষ্ঠ কোনো সদস্যের ছবি বসার ঘরের দেয়ালে শোভা পেতে পারে। ছবির সেই ব্যক্তি শারীরিকভাবে সেখানে উপস্থিত না থাকলেও তাঁর বাড়ির সদস্যরা সেই ছবি দেখে তাঁকে মনে করতে পারবেন। মনে হবে তিনি ,সঙ্গেই আছেন। আবার অনেক সময় পরিবারের কোনো সদস্যের বড় কোনো অর্জনের সময়কার ছবিও বসার ঘরে বাঁধাই করে রাখা যেতে পারে।অন্দরসজ্জাবিদ সাবিহা কুমুর মতে, স্বামী-স্ত্রীর বিয়ের ছবি বা বেড়ানোর সময়ে তোলা নিজেদের কোনো ছবি বসার ঘর বা খাবার ঘরে রাখা ঠিক নয়। আপনার ঘর সাজানোর ধরনেও কিন্তু অতিথির কাছে আপনার রুচির প্রকাশ পাবে। গৃহসজ্জাবিদেরা মনে করেন, পারিবারিক ছবিগুলো শোবার ঘর বা বসার ঘরে রাখলেই সবচেয়ে ভালো। দেয়ালে ছবি টাঙানোর মাধ্যমে তৈরি করা যেতে পারে ফ্যামিলি ট্রি। সেখানে ডালে ডালে ঝুলিয়ে দেওয়া যেতে পারে ছবির ফ্রেম। নিজেদের ঘরে সন্তানের ছোটবেলার ছবিও বড় করে বাঁধানো যেতে পারে। আবার সন্তানের থাকার ঘরে মা-বাবার সঙ্গে সন্তানের কোনো ছবি বা বন্ধুদের সঙ্গে কাটানো মজার কোনো মুহূর্তের ছবিও থাকতে পারে।ঘরের আকারের ওপর নির্ভর করবে ছবি কতটা বড় করে বাঁধাই করবেন। ঘর ছোট বা মাঝারি হলে ছবি বড় করে বাঁধালে উদ্ভট লাগবে। গুলসান নাসরিন চৌধুরী বলেন, চাইলে ঘরের কোনো একটি দেয়ালকে ফটো গ্যালারির মতো করে নিতে পারেন। সেখানে এক সারিতে অথবা একটু ওপর-নিচে করে পরিবারের সবার ও প্রিয় মানুষের ছবি দিয়ে সাজাতে পারেন। সেখানে ছবির ওপর বাতি দিতে পারলে খুব ভালো। যে দেয়ালে ছবি রাখবেন সেখানে অন্য কোনো ওয়াল শোপিস রাখার প্রয়োজন নেই। দেয়াল অনেক বড় হলেই বড় আকৃতির কয়েকটি ছবি রাখলে দেখতে ভালো দেখাবে। ফটো গ্যালারিতে যে ছবি রাখবেন, তার আকৃতি খুব বড় করার দরকার নেই। মাঝারি আর তার থেকে ছোট আকারের সমন্বয়ে সাজাতে পারেন ফটো গ্যালারি। তবে দুই আকৃতির মধ্যে অবশ্যই ভারসাম্য রক্ষা করতে হবে।ছবি বাঁধাই করতে পারবেন ঢাকার এলিফ্যান্ট রোড, পল্টন, কলাবাগান, গুলশান, নিউমার্কেট, মালিবাগসহ বেশ কয়েকটি এলাকায়।"
ফুলে ফুলে অন্দর,"শহুরে জীবনে প্রায় সবাই পেতে চান একটু প্রকৃতির ছোঁয়া। প্রকৃতি পছন্দ করেন, এমন মানুষেরা সময়-সুযোগ পেলেই ঘুরতে বের হয়ে যান। প্রকৃতিতে কিছুদিন থেকে মন সতেজ করে আসেন। তবে এটা অনেক পরিকল্পনার বিষয়। তাৎক্ষণিকভাবেও কিন্তু মনকে সতেজ করে তুলতে পারেন। দূরে যেতে হবে না। বরং তাজা ফুল দিয়ে সাজালে ঘরেই মিলবে প্রশান্তি।ফুল সাজানো নিয়ে কথা হয় ফ্যাশন হাউজ এবং এর স্বত্বাধিকারী নীলাঞ্জনা চৌধুরীর সেঙ্গ। তিনি জানালেন ১৯৫৮ সালে তৈরি একটি বাড়িতে তাঁরা বসবাস করছেন চার প্রজন্ম ধরে। ছোটবেলা থেকেই দেখে এসেছেন বাড়িটা ফুল দিয়ে সুন্দর করে সাজানো থাকে। মা, নানি, খালা, ফুপুরা উৎসব অনুষ্ঠানের বাইরেও সাজিয়ে রাখেন বাড়িটা। চমৎকার সাজানো দেখে নীলাঞ্জনা চৌধুরীর মনে গেঁথে গেছে, সুন্দর এ রকমই হয়। এর বাইরে কোনো ভাবনা কাজ করে না। বাড়িতে প্রচুর গাছ থাকায় হাতের কাছের ফুল-পাতা দিয়েই মনের মতো করেই সাজিয়ে নেন বাড়িটা। এ জন্য তাঁদের খুব একটা কষ্ট করতে হয় না। বসার ঘর, শোয়ার ঘর, রান্নাঘর, খাবার টেবিল, ছোটদের ঘর, এমনকি স্নানঘর—সব জায়গাতেই থাকে ফুলের ছোঁয়া। অনুষ্ঠান বা অতিথি আপ্যায়ন ছাড়াও প্রায় প্রতিদিনই সাজিয়ে নেন ঘরগুলো। দেশীয় ফুলই থাকে বেশি। কাঠগোলাপ, চন্দ্রমল্লিকা, বাগানবিলাস, রাধাচূড়া, রজনীগন্ধা, দোলনচাঁপা এসব ফুলের সঙ্গে দেখতে ভালো লাগে এমন কিছু পাতা দিয়েই সাজিয়ে ফেলেন ঘর।ফুল সাজাতে ব্যবহার করেন সিরামিক, কাচ বা মাটির ফুলদানি। কখনো কখনো মাটির মটকাও ব্যবহার করে থাকেন। নীলাঞ্জনা চৌধুরীর মতে ফুল দিয়ে ঘর সাজানো একটি শৌখিন বিষয়। ফলে বিষয়টি এতটাই আপন আর নিজস্ব যে ঘরের যেখানেই, যে কোণেই, যেমন পাত্রেই ফুল দিয়ে সাজাই না কেন, মনে হবে ঘরটা আনন্দে ঝলমল করে উঠছে।,ইনস্টিটিউট অব ইনোভেটিভ ডিজাইনের স্বত্বাধিকারী অন্দর সজ্জাবিদ সাইদা ফজিলাতুন নাজ বলেন, ফুলের কাছে এলেই হৃদয়টা ভরে যায়। সারা দিনের কাজকর্মের ঝক্কি সামলে বাড়ি ফিরে ঘরের ভেতর ফুলের সুগন্ধ পেলে ক্লান্তি, গ্লানি এক নিমেষেই দূর হয়ে যায়। হৃদয় স্নিগ্ধ হয়ে যায়, শান্ত হয়ে ওঠে। এ কারণেই তিনি মনে করেন, ঘরের সাজে ফুলের ব্যবহার ফুটিয়ে তোলে নান্দনিকতা।ফুল দিয়ে ঘর সাজানোর ব্যাপারে পরামর্শ দিয়েছেন সাইদা ফজিলাতুন নাজ—* ফ্যানের নিচে ফুল রাখা উচিত নয়, এতে ফুল নিস্তেজ হয়ে পড়ে।* ফুল সাজানোর ক্ষেত্রে এমন একটা জায়গা বেছে নিতে হবে, যেখানে আসা-যাওয়ার পথে ফুল বা ফুলদানিটা ধাক্কা লাগবে না।* ফুলসহ ফুলদানিটা নির্দিষ্ট জায়গায় রাখার আগে নিচে একটা ম্যাট ব্যবহার করলে ভালো। কখনো ফুলদানিটা উল্টে পড়ে গেলেও পানি পড়ে চারপাশ ভিজে যাবে না।,* জানালার পাশে যেখানে রোদ আসে সেখানে ফুল না সাজানোই ভালো। এতে ফুল তাজা থাকবে।* বাড়ির আসবাবপত্রের সঙ্গে মিলিয়ে ছোট, বড় বা মাঝারি আকারের ফুলদানি ব্যবহার করা যেতে পারে। নানা রঙের ফুল হলে একরঙা ফুলদানি ব্যবহার করুন।* একসঙ্গে অনেক ফুল না রেখে অল্প অল্প করে ফুল-পাতা বা ফুল দিয়েই একেকটা ফুলদানি সাজানো ভালো।* বিভিন্ন উৎসব মাথায় রেখেও ফুল দিয়ে ঘর সাজানো যেতে পারে। পয়লা বৈশাখে সাদা-লালের প্রাধান্য থাকে। এ সময় চারপাশে সাদা ফুল দিয়ে মাঝখানে কয়েকটি লাল রঙের ফুল দিলে ভালো দেখাবে।* খেয়াল রাখতে হবে ফুল সাজানোর জায়গার আশপাশে যেন অন্য কোনো শোপিস না থাকে। এমন হলে ফুলের সৌন্দর্য খানিকটা ম্লান হয়ে যায়।* অল্প কাজ আছে, ছিমছাম দেখতে এমন ফুলদানিতেই ফুল সাজালে ভালো হয়। এ ক্ষেত্রে মাটি, বাঁশের তৈরি ফুলদানি বৈচিত্র্য আনবে। এ ছাড়া চিনামাটি, কাচের ফুলদানি তো আছেই। এ ছাড়া ঘরে ফুল সাজানোয় ভিন্নতা আনতে ব্যবহার করতে পারেন কাঁসা, পিতলের পানের বাটা, খাবারের বাটি, সামুদ্রিক বড় বড় শামুক কিংবা ঝিনুক।বাড়ি কৃতজ্ঞতা: নুরুন্নাহার আবেদিন। "
শীত তাড়াতে রং,"চারদিকে সবকিছুই শুষ্ক, রুক্ষ। শীতকালের আবহাওয়া তো এমনই, সেটা পাল্টানোর দরকার নেই। তবে অন্দরে সাজসজ্জার কিছু পরিবর্তন করে বাড়াতে পারেন উজ্জ্বলতা, সেই সঙ্গে ঘরও উষ্ণ হয়ে উঠবে৷ এর জন্য অবশ্য দেয়ালের রং পাল্টে ফেলতে হবে না৷ মজার ব্যাপার হলো, ঘরে উষ্ণ ভাব আনতে হিটারের প্রয়োজন নেই। কয়েকটি রং আর বাতির আলো-আঁধারির খেলাতেই ঘরে উষ্ণ একটা ভাব চলে আসবে। অন্দরসজ্জাবিদেরা এমনটাই জানালেন।,ঘরের টুকিটাকি জিনিসপত্র বদলেই অন্দরের সাজসজ্জায় পরিবর্তন আনা যেতে পারে—বললেন ইন্টেরিয়র ডিজাইনার গুলসান নাসরিন চৌধুরী। লাল, কমলা, হলুদ এই তিনটি রঙের উপস্থিতিতেই ঘরের শীতল ভাবটি বিদায় নেবে। পর্দা, বিছানা ও ডিভানের চাদর, সোফার কভার, কুশন, খাবার ঘরের টেবিল ক্লথ, রানার বদলানো তো খুব কঠিন নয়। সব যে একসঙ্গে পাল্টে ফেলতে হবে, তা-ও নয়। শুধু পর্দা, বিছানার চাদর, সোফার ব্যাগ, টেবিলের রানার, চেয়ারের কভার এসব জায়গাতে উজ্জ্বল এই তিনটি রঙের কাপড় ব্যবহার করা যেতে পারে।গুলসান নাসরিন চৌধুরীর পরামর্শ—এখনকার আবহাওয়ায় একটু ভারী সিনথেটিক কাপড়ের পর্দাই ভালো। কারণ, শীতকালে মোটা কাপড় সহজে শুকাতে চায় না, তবে সিনথেটিক কাপড় খুব অল্প সময়ের মধ্যেই শুকিয়ে যায়। তা ছাড়া ভারী কাপড় ভেদ করে বাইরের হিম বাতাস এবং ধুলাবালিও ভেতরে ঢুকতে পারে না। শীতকালে জানালায় দুই স্তরের পর্দা ব্যবহার করলে ভালো। ভেতরের দিকে নেটের পর্দা দিয়ে, ওপরে ভারী আরেকটি পর্দা রাখতে পারেন। তাহলে দিনের বেলায় ভারী পর্দাটি সরিয়ে নিলেই শীতের মিষ্টি রোদ ঘরে ঢুকে পড়বে।অন্দরসজ্জাবিদ সাবিহা কুমু জানিয়েছেন, ক্যানভাস, পাহাড়ি সুতি কাপড়, পাট এবং সিনথেটিক উপাদানের পর্দা এ সময় বেশ উপযোগী।এবার আসা যাক বসার ঘরের সাজে। সোফার কভার যদি হয় চাপা সাদা তাহলে লাল রঙের হতে পারে সোফার ব্যাগগুলো। আবার সোফার কভার একরঙা হলে কুশন হতে পারে ছাপা নকশার। লাল, হলুদ, কমলা এই রংগুলোর সঙ্গে চাপা সাদার সমন্বয় খুব ভালো মানায়। অবশ্য এই তিনটি রঙের মধ্যে থেকে কোনটি বেছে নেবেন, তা আপনার ঘরের দেয়াল ও আসবারের রঙের ওপর নির্ভর করবে। ঋতুভেদে পুরো বাড়ির রং তো আর বদলে ফেলা যায় না, তবে বিশেষজ্ঞরা এমন কিছু রঙের কথা জানিয়েছেন যা সারা বছরই চোখকে আরাম দেবে। যেমন: নীল, সবুজাভ, বাদামি।মাঝখানের চেয়ারে কভারের ব্যবহারের চল উঠে গিয়েছিল৷ অন্দরসজ্জায় এখন আবার সেটা ফিরে আসছে বলে জানালেন গুলসান নাসরিন চৌধুরী। তিনি বলেন, ‘রং মিলিয়ে টেবিল ক্লথ, চেয়ার কভার, ম্যাট ও রানার ব্যবহার করলে ভালো দেখাবে।’,শোয়ার ঘরের জন্য বেড কভার হিসেবে বেছে নিতে পারেন রানি গোলাপি, লাল, সোনালি, হলুদ বা চকলেট রং। এর সঙ্গে থাকতে পারে কালো বা ছাই রঙের মিশেল। অন্য সময় যে রঙের চাদরগুলো বেশি চোখে লাগত তা এখন অনায়াসে বিছিয়ে নিতে পারেন—জানালেন সাবিহা কুমু। শোয়ার ঘরের পর্দাটা হতে পারে গাঢ় নীল এবং চাপা সাদার সমন্বয়ে। হতে পারে সোনালি রঙের ব্যবহার, এই রঙের সুবিধা হলো গরম বা শীত যেকোনো সময়েই মানিয়ে যায়।বাড়ির কিছু জায়গায় শীতকালে কার্পেটিং করা যেতে পারে। বসার ঘর, শোয়ার ঘর কিংবা বাড়ির যেসব জায়গায় বেশি সময় কাটানো হয় সেই জায়গাগুলোতে পুরো মেঝেজুড়ে বা কিছু অংশে কার্পেট পাততে পারেন।সন্ধ্যা নেমে এলে হালকা হলদে বাতি বা ওয়ার্ম লাইট জ্বালিয়েও ঘরটাকে উষ্ণ করে তোলা সম্ভব। ঘরের কোনায় তিন স্তরের ল্যাম্প শেড রাখা যেতে পারে। এটি সিলিং থেকে ঝুলন্ত হতে পারে, আবার টেবিল ল্যাম্পও হতে পারে। এটি নির্ভর করছে আপনার ঘরের আকার এবং অন্য আসবাবের ধরনের ওপর।সাবিহা কুমু বলেন, কেবল বৈদ্যুতিক বাতি দিয়ে নয়, রং-বেরঙের মোম জ্বালিয়েও ঘরের ভেতরে উষ্ণ একটা ভাব নিয়ে আসতে পারেন। স্বচ্ছ কাচের বোল বা মাটির বড় সরায় পানি ভরে তার ওপর ফুল অথবা ফুলের পাপড়ি আর সঙ্গে কয়েকটি মোম জ্বালিয়ে ভাসিয়ে দিন। ঘরের এক কোণে বা মাঝ বরাবর রেখে দিলে তা দেখতেও নান্দনিক হবে আর ঘরও থাকবে খানিকটা গরম।আর শীতের এই সময়টায় প্রচুর রঙিন ফুল পাওয়া যায়; তা গুচ্ছ করে সাজিয়ে ফুলদানিতে রাখলেও কিন্তু ঘরের উজ্জ্বলতা বাড়ে, অন্দরে ফিরে আসে প্রাণ। শীতের রুক্ষতা কাটিয়ে ঘরে চলে আসবে বসন্ত।"
বড়দিনের সাজসজ্জা,"‘জিঙ্গল বেলস জিঙ্গল বেলস, জিঙ্গল অল দ্য ওয়ে...’ বড়দিনের উৎসব আর কদিন পরেই। ঘর সাজানো, অতিথি আপ্যায়নও তো নিশ্চয়ই হবে। উৎসবের আমেজ ছড়িয়ে পড়ুক পুরো বাড়িতেই। তার জন্য তো চাই সাজানোর কিছু অনুষঙ্গও।,ক্রিসমাস ট্রিবড়দিনের সবচেয়ে বড় আকর্ষণ থাকে ক্রিসমাস ট্রিকে কেন্দ্র করে। প্লাস্টিকের তৈরি নানা উচ্চতার ক্রিসমাস ট্রি কিনতে পাবেন বিভিন্ন শপিং মলে। এ ছাড়া ঢাকার নানা গির্জার পাশেও ক্রিসমাস ট্রি বিক্রি করা হয়। তেপায়া বা চার পায়া স্ট্যান্ডে দাঁড়ানো সে ক্রিসমাস ট্রি হয় সবুজ থেকে গাঢ় সবুজ বর্ণের। পাতা মসৃণ ও কোঁকড়ানো—দুই রকমেরই হয়। ৪ থেকে ৮ ফুট উচ্চতার ক্রিসমাস ট্রি পাবেন ৫০০ থেকে ২৫০০ টাকার মধ্যে। এ ছাড়া ফরমাশ দিয়ে বানিয়ে নিতে পারেন ১৫ ফুট উচ্চতার ক্রিসমাস ট্রি। দাম পড়বে ১২০০০ থেকে ১৮০০০ টাকা পর্যন্ত।কিনে নিতে পারেন সত্যিকারের ক্রিসমাস ট্রিও। ঢাকার বড় বড় প্রায় সব নার্সারিতেই মিলবে আসল ক্রিসমাস ট্রি। ঢাকার আগারগাঁওয়ে অবস্থিত গ্রিন সেভারস নার্সারির প্রতিষ্ঠাতা আহসান রনি জানালেন, সাধারণত পাইন বা ফারজাতীয় গাছগুলো ক্রিসমাস ট্রি হিসেবে ব্যবহৃত হয়। ২ ফুট থেকে ৫ ফুট উচ্চতার আসল ক্রিসমাস ট্রি পাওয়া যাবে ৩০০ থেকে ১০০০ টাকার মধ্যে। কিন্তু ভালো মানের গাছ চিনবেন কেমন করে? তারও পরামর্শ দিলেন তিনি, ‘ক্রিসমাস ট্রি তো ধাপে ধাপে বেড়ে ওঠে, সে ক্ষেত্রে প্রতি ধাপে ও শীর্ষে চারটি করে পাতা আছে, এমন গাছ বেছে নেওয়াই ভালো। আর কেনার সময় অবশ্যই দেখে নেবেন, কোনো ফ্যাকাশে বা মরা পাতা আছে কি না, পোকার আক্রমণ হয়েছে কি না।’,মরিচ বাতিক্রিসমাস ট্রির সবুজ পাতার ফাঁকে সৌন্দর্য ছড়াবে মিটিমিটি জ্বলতে থাকা নানান রঙের মরিচ বাতি। বাজারে বিভিন্ন দৈর্ঘ্যের ও বিভিন্ন রঙের লতানো মরিচ বাতি মিলে। লাল, সবুজ, নীল, হলুদ, সাদা রঙের মরিচ বাতি থেকে বেছে নিতে পারেন যেকোনোটি। আবার বৈচিত্র্যের জন্য নিতে পারেন একই লতায় অনেকগুলো রঙের মিশেল। লম্বায় ১২ ফুট থেকে শুরু হওয়া মরিচ বাতির একেকটি লতার দাম শুরু ১৫০ টাকা থেকে।স্টার বা তারাবাতিক্রিসমাস ট্রির চূড়ায় বসে তার সৌন্দর্য বাড়ায় স্টার বা তারাবাতির আলো। স্বচ্ছ কাচ বা প্লাস্টিকের তারাবাতির প্রতিটি শাখায় বসানো থাকে বিভিন্ন রঙের বিন্দু বিন্দু মরিচ বাতি। ক্রিসমাস ট্রির চূড়ায় বসিয়ে, তারাবাতির লতানো অংশটি মূল গাছের সঙ্গে পেঁচিয়ে পেঁচিয়ে নিচে নামিয়ে নেওয়া হয়। নামিয়ে নেওয়া অংশটি প্লাগ-ইন করলেই জ্বলে উঠবে তারাবাতি। তারাবাতির সঙ্গে আবার ছোট আকারের স্ট্যান্ডও পাওয়া যায়। ফলে শুধু গাছের চূড়ায় নয়, টেবিলেও দাঁড় করিয়ে রাখা যাবে এমন তারাবাতি। পাওয়া যাবে ৩০০ থেকে ৫০০ টাকার মধ্যেই।,এলইডি বাতিএগুলো মরিচ বাতির মতো জ্বলে-নেভে, তবে তুলনামূলকভাবে আকারে একটু বড়। পাওয়া যায় বিভিন্ন ধরনের লাল, নীল, গোলাপি রঙের লতানো এলইডি বাতি। পাবেন আঙুর, আম, গোলাপ, প্রজাপতি, সূর্যমুখী, কদম, ছোট্ট পুতুল ইত্যাদির আকারে এলইডি আলোক বাতি। নির্দিষ্ট দৈর্ঘ্যের এমন সব এলইডি বাতির দাম ২৫০ থেকে ৫৫০ টাকা পর্যন্ত।রঙিন বলশুধু বাতিই নয়, সৌন্দর্য বাড়াতে ক্রিসমাস ট্রির পাতায় পাতায় বেঁধে ঝুলিয়ে দিতে পারেন ছোট রঙিন বল। এগুলোতে বিদ্যুৎ-সংযোগের প্রয়োজন নেই, বাইরের আলো বলে এসে পড়লেই বল চকচক করে তার ঔজ্জ্বল্য ছড়ায়। লাল, নীল, সোনালি, হলুদ—এমন বিভিন্ন রঙের এক সেট বা এক বাক্স রঙিন বলের দাম পড়বে ১০০ থেকে ২৫০ টাকা।খড়ের কুঁড়েঘরক্রিসমাস ট্রির পাশাপাশি অনেকেই রাখেন খড়ের তৈরি ছোট্ট কুঁড়েঘর বা গোয়ালঘর। আকারভেদে একেকটি কুঁড়েঘরের দাম পড়ে ৬০০ থেকে ১০০০ টাকা পর্যন্ত।রঙিন জরির কাগজবড়দিনে ঘর সাজানোর অন্যতম অনুষঙ্গ হলো রঙিন জরির কাগজ। পাবেন গুচ্ছ গুচ্ছ করে সেট করা রঙিন কাগজ থেকে শুরু করে কুচি কুচি করে কেটে মালায় গাঁথা রঙিন কাগজ, নকশা কাটা রঙিন কাগজ। পাবেন ১০ থেকে শুরু করে ১৫০ টাকার মধ্যে।রঙিন রেপ্লিকাশুধু প্লাস্টিক কিংবা আসল ক্রিসমাস ট্রিই নয়, আছে পলিথিনে মোড়ানো ক্রিসমাস ট্রিয়ের রেপ্লিকা। আরও আছে সান্তা ক্লজ ও মেরির কোলে যিশুর রেপ্লিকা। এ ছাড়া বাংলা অক্ষরে লেখা ‘শুভ বড়দিন’ বা ইংরেজি অক্ষরে লেখা ‘মেরি ক্রিসমাস’সহ আছে অনেক রকমের রেপ্লিকা। পাবেন ২৫০ টাকার মধ্যেই।,অন্যান্যএ ছাড়া শুভেচ্ছা কার্ড, সান্তা ক্লজের পুতুল, মোমবাতিসহ আরও অনেক কিছু। ৫০ থেকে ২৫০ টাকার মধ্যেই পেয়ে যাবেন এর সবই। কিছু কিছু দোকানে উৎসবের দিন ঘর সাজানোর জন্য ছোট-বড় বিভিন্ন প্যাকেজ থাকে। ২০০০ থেকে ৫০০০ টাকায় একেকটি প্যাকেজ কিনলেই পেয়ে যাবেন ঘর সাজানোর সব অনুষঙ্গ।,কোথায় পাবেনঢাকার পুরানা পল্টন, নিউমার্কেট, গুলিস্তান, গুলশান ১-এর ডিসিসি মার্কেট, ফার্মগেটের গ্রিন সুপার মার্কেটসহ তেজগাঁওয়ে অবস্থিত হলিক্রস কলেজের পাশের গির্জার সামনে। এ ছাড়া আড়ং, যাত্রা ইত্যাদি ফ্যাশন হাউসে এবং ঘর সাজানোর উপকরণ পাওয়া যায়, এমন দোকানগুলোতে পাওয়া যাবে।"
অন্দরে হিম,"হিম ঠান্ডার দিন তো এখনো আসেনি। তবু অন্দরে তার প্রস্তুতি নিয়ে রাখুন এখনই। শুষ্ক প্রকৃতির সঙ্গে যদি ধূলিধূসর থাকে ড্রয়িংরুম, মনটা কি আর সতেজ লাগে? হিম হিম বাতাসেও মনে সতেজতা আনতে অন্দর সাজাতে পারেন একটু অন্যভাবে।রেডিয়েন্ট ইনস্টিটিউট অব ডিজাইনের প্রধান ও ইন্টেরিয়র ডিজাইনার গুলসান নাসরীন চৌধুরী বলেন, ‘শীতের সময় ঘরে উজ্জ্বল রঙের পর্দা, কুশন কভার বা বিছানার চাদর ব্যবহার করা যেতে পারে। তবে গাঢ় নীল বা কালো রঙের মতো গাঢ় রং ব্যবহার না করাই ভালো।’ শীতকালে ধুলাবালি বেশি থাকে। গাঢ় রঙের কাপড়ে সহজেই ধুলা বোঝা যায় বলে হলুদ, কমলা, গোলাপি বা হালকা সবুজ রঙের কাপড় ব্যবহারের পরামর্শ দিলেন তিনি।গার্হস্থ্য অর্থনীতি কলেজের গৃহ ব্যবস্থাপনা ও গৃহায়ণ বিভাগের সহযোগী অধ্যাপক সেলিনা আখতার জানালেন, হলুদ বা লালের বিভিন্ন সংমিশ্রণে যে রংগুলো তৈরি হয়, সেগুলোকে বলা হয় উষ্ণ বর্ণ। অন্দরে এসব রঙের ব্যবহার ঘরের ভেতর অন্য রকম উষ্ণতা তৈরি করে।,কার্পেটে সতর্কতাগুলসান নাসরীন চৌধুরী জানালেন, শীতের সময় ঘরের মেঝেতে কার্পেট ব্যবহার করলেও খেয়াল রাখতে হবে বাড়ির কোনো সদস্যের ধুলাতে অ্যালার্জি আছে কি না। কারণ, কার্পেটে সহজেই ধুলা আটকে যায়। তার বদলে রঙিন শতরঞ্জি ব্যবহার করা যেতে পারে। বিছানা থেকে নেমেই ঠান্ডায় পা পড়লে অস্বস্তি হবে, তাই শোয়ার ঘরে খাটের পাশে শতরঞ্জি বা ম্যাট বিছিয়ে রাখতে পারেন।সেলিনা আখতার বলেন, ‘কার্পেটে ধুলা আটকে যায়। তাই সম্পূর্ণ ঘর কার্পেট দিয়ে ঢেকে রাখা ঠিক নয়। খাটের পাশে বা ঘরে শুধু হাঁটার পথটুকুতে কার্পেট বিছিয়ে রাখা যায়। পুরো ঘরে কার্পেট না বিছিয়ে ঘরের মধ্যে হালকা চপ্পল পরেও হাঁটতে পারেন।’,অন্দরসাজগুলসান নাসরীন চৌধুরী জানালেন, এ সময় চন্দ্রমল্লিকা, ডালিয়া বা গোলাপ ফুল দিয়ে ঘর সাজানো যেতে পারে। বারান্দা বাঘরের মধ্যেও গাছ রাখতে পারেন। তবে ধুলাবালি বেশি থাকে বলে শীতের সময় অবশ্যই দু-এক দিন পরপর গাছ ধুয়ে পরিষ্কার করতে হবে। প্রতিদিন গাছে পানি স্প্রে করে দেওয়া ভালো। বাড়ির প্রবেশপথে বিভিন্ন উচ্চতার চার-পাঁচটি ফুলের টব রাখলে দারুণ দেখাবে।আলোর খেলাও চলতে পারে অন্দরে। বসার ঘরের তিন দিকে তিনটি ভিন্ন উচ্চতার ল্যাম্পশেড রাখতে পারেন। আবার শোবার ঘরে একটিই ল্যাম্পশেড রাখা যেতে পারে। এই সময়টাতে হলদে রঙের আলো ব্যবহার করতে পারেন। যা দিয়েই ঘর সাজানো হোক, পরিষ্কার-পরিচ্ছন্নতার দিকে বাড়তি খেয়াল রাখতেই হবে।মাটির বড় পাত্রে পানি নিয়ে ফুলের পাপড়ি বা ছোট মোমবাতি ভাসিয়ে রাখলেও দেখাবে বেশ। সেলিনা আখতার পরামর্শ দিলেন ঘরের এক কোণে বা দেয়ালের সামনে তাজা ফুল রাখার। রজনীগন্ধা বা দোলনচাঁপা ফুলের ঘ্রাণে ঘরের গুমোট ভাবটা কাটবে। যে পানিতে ফুল রাখা হবে, রোজ সেই পানিটুকু বদলে দিতে হবে অবশ্যই।,জানালায় জানান দিল শীতসেলিনা আখতার জানালেন, বাড়ির উত্তর দিকটার জানালাগুলোর ব্যাপারে চাই বাড়তি সতর্কতা। তবে সব জানালা বন্ধ করে রাখা একদমই ঠিক নয়। জানালায় ভারী পর্দা লাগানো হলে হিমেল হাওয়া কম ঢুকবে।গুলসান নাসরীন চৌধুরী জানালেন, সকালের দিকটায় জানালা খোলা রাখা ভালো। এতে বাইরের আলো-বাতাস যেমন ঘরে ঢুকতে পারবে, তেমনি ঘরের মধ্যকার ভারী বাতাস আর বদ্ধ ঘরের গন্ধটাও বাইরে চলে যেতে পারবে। দুপুর একটা বা দুইটার পর জানালা দিয়ে ঠান্ডা বাতাস বেশি আসে। তাই এ সময়টার পর থেকে জানালা বন্ধ রাখা যেতে পারে।,আসবাব ঠিকঠাকগুলসান নাসরীন চৌধুরী জানালেন, শীতের সময় মেঝেতে ফোম বা অন্য কিছু বিছিয়ে বসার ব্যবস্থা না রাখাই ভালো। নিচু আসবাব ব্যবহার করলেও খেয়াল রাখুন, সেটি যেন মেঝে থেকে খানিকটা উঁচু হয়।শীতে বাড়ির সবাই নানান রকম পোশাক ব্যবহার করে থাকেন। তাই অনেক কাপড় জমা হয়ে যেতে পারে। সেলিনা আখতার জানালেন, সব ধরনের পোশাকের জন্যই প্রয়োজন নির্দিষ্ট জায়গা। তবে প্রতিনিয়ত যেসব পোশাক ব্যবহার করা হচ্ছে, সেগুলো পাল্টানোর পর সব সময় ওয়ার্ডরোব বা আলমারিতে গুছিয়ে রাখা সম্ভব না-ও হতে পারে। সে ক্ষেত্রে এসব কাপড় ভাঁজ করে ঘরের এক কোণে ছোট কোনো টেবিলে গুছিয়ে রাখতে পারেন।"
দেয়ালে বৈচিত্র্য,"নান্দনিক আসবাব আর শৌখিন পণ্যের সমাহার তো আছেই। তারপরও কি ঘরটাকে একঘেয়ে লাগছে? বদলাতে চাচ্ছেন ঘরের চেহারা? অন্দরে আসবাব আর শৌখিন পণ্যের রদবদল না করে পাল্টে ফেলুন না ঘরের দেয়ালটাকে। এবার দেখুন কেমন বদলে গেছে পুরো ঘরের চেহারা।,অনেকেরই একটা ধারণা যে, অন্দরসজ্জার পরিবর্তন মানেই তার সঙ্গে সঙ্গে ঘরের আসবাবের পরিবর্তন। কিন্তু তা না করেও দেয়ালের নকশায় ভিন্নতা এনেই কিন্তু পাল্টে ফেলা যায় ঘরের চেহারা—এমনটাই জানালেন হোম ডেকোর প্রতিষ্ঠান আর্টিস্টার পরিচালক কানিজ ফাতেমা। ঘরের দেয়ালের অঙ্কনচিত্র বা ওয়াল পেইন্টিং নিয়ে কাজ করছে প্রতিষ্ঠানটি। কানিজ জানান, এ ক্ষেত্রে দেয়ালজুড়ে কোনো একটা গল্প তুলে ধরতে পারেন। চাইলে আঁকাতে পারেন আপনার প্রিয় কোনো জায়গার ছবি। না হলে দেয়ালের কোনো ছবি বা শৌখিন পণ্যের সঙ্গে সামঞ্জস্য রেখেও করতে পারেন ওয়াল পেইন্টিং।,ঘরের দেয়ালগুলোকে রাঙিয়ে এভাবেই অন্দরসাজে পরিবর্তন এনেছেন মডেল ও অভিনেত্রী জিনিয়া আফরোজ। তাঁর বাড়ির বসার ঘরের দেয়ালটিতে আঁকা হয়েছে গাছের অবয়ব। গাছের শাখা-প্রশাখায় টানিয়েছেন পরিবারের সদস্যদের ছবি। গাছ যেভাবে শাখা-প্রশাখার বিস্তার করে ছড়িয়ে পড়ে চারদিকে, তেমনি পরিবারের মানুষগুলোও ছড়িয়ে থাকে একেক স্থানে এই ভাবনারই বহিঃপ্রকাশ ঘটাতে চেয়েছেন বলে জানালেন। হলুদ দেয়ালে বাদামি গাছের শাখায় বসার ঘর পেয়েছে প্রাণবন্ত রূপ। একইভাবে ঘরের প্রবেশমুখের একটি দেয়াল আঁকা হয়েছে পাতার ছবি। খাবার ঘরের দেয়াল ছবিতে যেমনটা দেখা গেল, বৈদ্যুতিক খুঁটি আর তারের ওপরে বসে আছে কাক। জিনিয়া জানালেন, বিদেশে খোলা জায়গায় যেমন খাবারের আয়োজন থাকে, ঘরের মধ্যে সেই আমেজটিতে ফুটিয়ে তোলার একটা চেষ্টা করা হয়েছে। দেয়ালের অঙ্কনচিত্রের সঙ্গে সামঞ্জস্য রেখে বেঞ্চের আদলে বানানো হয়েছে খাবার টেবিলের চেয়ারগুলো। বাড়ির ছোট্ট মেয়ে টিয়ারার ঘরের সবুজ দেয়ালে ভেসে বেড়াচ্ছে সাদা পরিরা।এভাবে আপনিও আঁকাতে পারেন দেয়ালচিত্র। তবে এ বিষয়ে মানতে হবে কিছু দিকনির্দেশনা, জানালেন বার্জার হোম অ্যান্ড ডেকোরের উত্তরা শাখার ব্যবস্থাপক এবং রংবিশেষজ্ঞ এফ এম হেলাল উদ্দীন। ঘরের দেয়ালটা পুরোনো হলে ভালো করে ঘষে পরিষ্কার করে নিতে হবে। এবার দেয়ালে যে রংটা দিতে চান, সেই রঙের স্তর (কোট) প্রলেপ বসিয়ে তার ওপরে আঁকতে হবে দেয়ালচিত্র। যদি গাঢ় রঙের ব্যবহার করতে চান, তাহলে তিনবার রঙের প্রলেপ বসাতে হবে। এদিকে গাঢ় রঙের দেয়ালকে হালকা করতে হলে এক কোট প্লাস্টিক পেইন্ট ব্যবহার করলেই চলবে। দেয়ালে অঙ্কনচিত্রের মূল ভাবনাটি বেছে নেবেন ঘরটি কোন কাজে ব্যবহার করছেন তা দেখে। অঙ্কনচিত্র আঁকতে সামনে আসবাব নেই এমন ফাঁকা দেয়াল বেছে নিন। সেখানে পর্যাপ্ত বাইরের আলো পড়বে কিনা, সেদিকটাও খেয়াল রাখুন। ঘরের দেয়ালটা খুব বড় না হলে ওয়াল পেইন্টিংয়ে বেশ কয়েকটি রঙের ব্যবহার না করাই ভালো।,খাবার ঘরের দেয়ালের পেইন্টিংয়ের বিষয়বস্তুতে প্রাকৃতিক আবহ তুলে ধরা যেতে পারে। শোয়ার ঘরে স্নিগ্ধ রংগুলোর ব্যবহার ভালো দেখাবে। শিশুর ঘরের অঙ্কনচিত্রে কার্টুন চরিত্রগুলোর ব্যবহার তো বেশ জনপ্রিয়। এর পাশাপাশি সিলিংয়ে করাতে পারেন পেইন্টিং। আজকাল দেয়ালের অঙ্কনের সঙ্গে সামঞ্জস্য রেখে অনেকেই নানা ধরনের প্রপসের (যেমন বইয়ের তাক, শোপিস, ফটোফ্রেম) ব্যবহার করেন। পেইন্টিংয়ে এ ধরনের প্রপসের ব্যবহার করতে চাইলে তা যাতে ঘরের আসবাবের সঙ্গে সামঞ্জস্যপূর্ণ হয়, এ দিকটায় খেয়াল রাখার পরামর্শ দিলেন হেলাল উদ্দীন।"
"সাজে আয়না, আয়নায় সাজ","আয়না ছাড়া কি আর সাজ হয়? সাজের এক অপরিহার্য অংশ আয়না। তবে নিজেকে দেখতে আয়না ব্যবহারের পাশাপাশি আজকাল বাড়ি-ঘর সাজাতেও কাজে লাগছে আয়না।রেডিয়েন্ট ইনস্টিটিউট অব ডিজাইনের প্রধান গুলসান নাসরীন চৌধুরী বলেন, ‘কোনো ঘরের একটা দেয়ালজুড়ে আয়না থাকলে ঘরটাকে বেশ বড় দেখায়। আবার কোনো ঘরের দেয়ালে নানান আকৃতির আয়না ব্যবহার করা হলে দেয়ালটাকে বেশ অন্যরকম লাগে।’কাঠ ও বেতের পাশাপাশি এখন নানা উপাদানে তৈরি হচ্ছে আয়নার ফ্রেম। ঢাকার গুলশান-২ ডিসিসি মার্কেট ঘুরে পাওয়া গেল বাহারি ডিজাইনের আয়না। এখানে আয়নার ফ্রেমগুলোও বেশ বৈচিত্র্যময়। কোনো কোনো আয়নায় ফ্রেমজুড়ে আবার বসানো হয়েছে ছোট ছোট বেশ কয়েকটি আয়না।বাড়ির কোন জায়গায় কীভাবে আয়না ব্যবহার করা যেতে পারে, সে সম্পর্কে আরও জানালেন গুলসান নাসরীন চৌধুরী।,বাড়িতে ঢোকার সময় অতিথি যেখানে দাঁড়িয়ে কলবেল চাপেন, ঠিক সেখানটাতে রাখতে পারেন সুন্দর একটি আয়না। এতে বাড়িতে ঢোকার আগেই নিজেকে কেমন দেখাচ্ছে, তা দেখে নেওয়ার সুযোগ থাকবে। বাড়ির প্রবেশপথটিকে গাছ, শোপিস আর মোমবাতি দিয়ে সাজানো যেতে পারে। একটি আয়নাকে কেন্দ্র করেই এসব উপকরণ সাজিয়ে নিন।ত্রিকোণ, চৌকো, লম্বা, গোল এমন নানা আকৃতির ছোট-বড় বেশ কয়েকটি আয়না দিয়ে সাজাতে পারেন আপনার ঘরের একটি দেয়ালগুলো। এসব আয়নার কোনোটিতে হয়তো আপনার চোখ দেখা যাবে, কোনোটিতে হয়তো দেখা যাবে নাক! শিশুরা দারুণ আনন্দ পাবে এমন দেয়াল দেখে। বাড়ি তৈরির সময় দেয়ালে প্লাস্টার করার সময়ই লাগিয়ে নিতে পারেন এসব আয়না। এ ছাড়া বাড়ি তৈরির পর আইকা আঠার সাহায্যেও লাগানো যেতে পারে এসব আয়না। আয়নাগুলোর ফাঁকে ফাঁকে রং করে সাজিয়ে নিতে পারেন দেয়ালটি।ফলস সিলিং তৈরিতে অনেক সময় কাচ ব্যবহার করা হয়। চাইলে সেখানে আয়নাও ব্যবহার করতে পারেন। অলংকারের দোকানের ছাদ আর একপাশের দেয়ালে আয়না লাগানো থাকে। এতে আলো প্রতিফলিত হয়ে পুরো দোকানটিকে সুন্দর আর বড় দেখায়। বাড়িতেও এভাবে আয়না ব্যবহার করা যেতে পারে।শোয়ার ঘরের একপাশের দেয়ালে আয়না লাগিয়ে নিলে সেখানে ড্রেসিং টেবিল না রাখলেও চলে। সাজগোজের সব উপকরণ আয়নার পাশেই একটি র্যাকে রাখা যেতে পারে। এতে করে ড্রেসিং টেবিলের জন্য আলাদা জায়গা লাগবে না। ফলে ঘরটিতে অন্য আসবাব রাখার জন্য যথেষ্ট জায়গা পাওয়া যাবে।*শিশুদের ঘরের দেয়ালে আয়না লাগাতে চাইলে তাদের পছন্দমতো কার্টুন চরিত্রের ডিজাইনে তৈরি ফ্রেম ব্যবহার করতে পারেন। এ ছাড়া রঙিন ফ্রেমে বাঁধানো কোনো আয়নাও কিনতে পারেন শিশুর জন্য।*লিভিং রুম বা ডাইনিং রুমেও লাগানো যেতে পারে কারুকার্যময় আয়না।,কিনতে চাইলেআড়ং, যাত্রাসহ বিভিন্ন ফ্যাশন হাউসে পাবেন বিভিন্ন ডিজাইনের দারুণ সব আয়না। ঢাকার গুলশান ডিসিসি মার্কেট আর নিউমার্কেটেও মিলবে আয়নার খোঁজ। যেসব দোকানে শুধু শিশুদের সামগ্রী কিনতে পাওয়া যায়, সেসব দোকানেও পেয়ে যেতে পারেন কার্টুন চরিত্রের ফ্রেমে বাঁধানো আয়না।এসব স্থান ছাড়াও বিভিন্ন আয়নার দোকানে খোঁজ নিয়ে দেখতে পারেন। এমন দোকান থেকে পছন্দসই নকশায় আয়নাও বানিয়ে নিতে পারেন।আকার ও ডিজাইনভেদে এসব আয়না ৫০০ থেকে ২৪ হাজার টাকার মধ্যেই কিনতে পাবেন।"
ঘরের রঙে জীবন রঙিন,"কর্মক্ষেত্রের ব্যস্ততা ও নানা চাপে আমাদের জীবন অস্থির হয়ে উঠতে পারে। মনে ভর করতে পারে অশান্তি। কাজকর্মে আসতে পারে অনীহা। এমন পরিস্থিতিতে অন্তত ঘরে তো একটু শান্তি চাই। সেক্ষেত্রে ঘরে জুতসই রঙের ব্যবহার মানুষের জীবন ও মনে ইতিবাচক প্রভাব ফেলতে পারে। বিশেষজ্ঞরা মনে করছেন তাই। সম্প্রতি টাইমস অব ইন্ডিয়া অনলাইনের এক প্রতিবেদনে জানানো হয়, ঘরের রং জীবনের রংকে প্রভাবিত করে। জীবনের ঘটনাপ্রবাহে চারপাশের রঙের দারুণ প্রভাব আছে। বিশেষজ্ঞদের ভাষ্য, মানুষের জীবনে নানা বাধাবিপত্তি থাকে। সমস্যা ব্যক্তিগত বা পেশাগত-যা-ই হোক না কেন, পারিপার্শ্বিক পরিবেশে রঙের সঠিক ব্যবহার ও ব্যবস্থাপনার মাধ্যমে মনকে সতেজ ও ফুরফুরে রাখা যায়। ঘরে প্রশান্তির রং বাসিন্দাদের মন-মেজাজে ইতিবাচক পরিবর্তন আনতে পারে। ঘরে সঠিক রঙের ব্যবহারের গুরুত্ব সম্পর্কে নকশাকার অ্যামান্ডা ট্যালবটের ভাষ্য, মানুষের মেজাজকে বদলে দিতে পারে রং। এটা সুখ, দুঃখ, উদ্যম ও প্রশান্তির অনুভূতি তৈরি করতে পারে। একেকটি রং একেক পরিবেশ ও আবহ তৈরি করে। গবেষণায় দেখা গেছে, সবুজ রঙের সঙ্গে সুখ, স্বস্তি, আশা, উচ্ছ্বাস ও শান্তির সংশ্লিষ্টতা রয়েছে। নীল রং আমাদের মনকে শাণিত করতে পারে। লাল ও নীলের মিশ্রণ স্বস্তিদায়ক। কোন রং কার জন্য উপযোগী, তা ব্যক্তি ও জেন্ডার ভেদে ভিন্ন ভিন্ন হতে পারে। নিজের পছন্দের কথা তো কম-বেশি সবারই জানা। এরপরও প্রয়োজনে বিশেষজ্ঞদের সঙ্গে আলাপ করা যেতে পারে।"
রান্নাঘরে ঝক্কি নয়,"রান্নাঘরে কাজ করতে গিয়ে হুট করে যদি তেল পড়ে যায় চুলার ওপর, কার না মেজাজ বিগড়ায়! চুলার তাপে ব্যস্ততার সময়টাতে যদি দরকারি জিনিসটাই খুঁজে না পান, কেমন লাগে ভাবুন তো? হঠাৎ করে সিঙ্কে পানি আটকে যাওয়ার মতো সমস্যাও হতে পারে।এসব সমস্যা এড়াতে কিছু ব্যাপার খেয়াল রাখা প্রয়োজন। আর হঠাৎ সমস্যায় পড়লে কী করতে হবে, সেটিও জেনে রাখা ভালো।খেয়াল রাখুন সিঙ্কেরহঠাৎ করে সিঙ্কে পানি আটকে গেলে ঝামেলায় পড়েন অনেকেই। গার্হস্থ্য অর্থনীতি কলেজের সহকারী অধ্যাপক ফারহানা শরীফ জানালেন, সিঙ্কের নিচের পাইপটা নেড়েচেড়ে পরিষ্কার করে দিলে অনেক সময় এ ঝামেলা থেকে মুক্তি মেলে। পাইপের নিচের অংশটি খুলে পরিষ্কার করে নিলেও উপকার পাওয়া যায়।রান্নাবিদ ফাতিমা আজিজ জানান, সিঙ্কে পানি আটকে গেলে হাতের সাহায্যে কিছুক্ষণের জন্য ছিদ্রগুলো বন্ধ রেখে এবং কিছুক্ষণের জন্য খোলা রেখে দেখতে পারেন। এভাবে কয়েকবার প্রক্রিয়াটি করার পর সমস্যার সমাধান হতে পারে। পাম্পার কেনা থাকলে সেটির সাহায্যের কিছুক্ষণ বাতাস যেতে দিয়ে এবং কিছুক্ষণ বাতাস আটকে রেখে দেখা যেতে পারে কয়েকবার। জমে থাকা পানি মগ দিয়ে তুলে কমিয়ে নেওয়ার পর বেকিং সোডা মেশানো সিরকার মিশ্রণ ছড়িয়ে রাখতে পারেন সিঙ্কে। সারা রাত এভাবে রেখে দিলে সমস্যাটি দূর হতে পারে।,এসবের পরেও সমস্যা না মিটলে মিস্ত্রি ডেকে সমস্যাটি সারিয়ে নিতে হবে। গার্হস্থ্য অর্থনীতি কলেজের প্রভাষক তাসমিয়া জান্নাত বলেন, এমন সমস্যা এড়াতে প্রতি বেলা রান্নার কাজ সেরে কুসুম গরম পানির সঙ্গে ডিটারজেন্ট মিশিয়ে নিয়ে সেই পানি দিয়ে সিঙ্ক পরিষ্কার করে নেওয়া উচিত। তবে অতিরিক্ত গরম পানি ব্যবহার করলে প্লাস্টিকের পাইপের ক্ষতি হতে পারে। এ ছাড়া খেয়াল রাখতে হবে, কাঁচা মরিচের বোঁটা বা খাবারের আঁশযুক্ত যেকোনো অংশ এবং তেল-চর্বিজাতীয় পদার্থ যেন কখনোই সিঙ্কে ফেলা না হয়। এ ছাড়া সিঙ্কের আশপাশের পুরো জায়গাটিই শুকনো রাখতে চেষ্টা করতে হবে।,চুলা চলুক নির্বিঘ্নেচুলার নিচের ফাঁকা জায়গা এবং চুলার আশপাশের দেয়ালসহ যেসব অংশ চিটচিটে হয়ে যায়, সেগুলো তিন বেলাই পরিষ্কার করা উচিত। কুসুম গরম পানিতে তরল সাবান মিশিয়ে নিয়ে মিশ্রণটি স্টিল বা প্লাস্টিকের স্ক্রাবারে লাগিয়ে নিন। স্ক্রাবারের সাহায্যে এ জায়গাগুলো পরিষ্কার করলে চিটচিটে ভাব থাকবে না। সবশেষে অবশ্যই শুকনো কাপড় দিয়ে মুছে নিন।আবার পাতলা কাপড় বা ফোমে কুসুম গরম পানি ও তরল সাবানের মিশ্রণ লাগিয়ে নিয়ে কাপড় বা ফোমের সাহায্যে চুলার নিচের ফাঁকা জায়গা এবং আশপাশের জায়গাগুলো ভিজিয়ে নিতে পারেন। এভাবে ১-২ মিনিট রেখে শুকনো কাপড় দিয়ে মুছে ফেলুন। তবে চুলার যেকোনো কাজই খুব সাবধানে করতে হবে, যেন গ্যাসপাইপ থেকে কোনো অনাকাঙ্ক্ষিত ঘটনা না ঘটে।ফাতিমা আজিজ জানালেন, রান্না শেষে চুলা বন্ধ করে রাখার পর একদম ঠান্ডা হয়ে গেলে চুলার বিভিন্ন অংশ আলাদা করে নেওয়া যেতে পারে। একটি পাত্রে গরম পানি ও তরল পরিষ্কারক নিয়ে ভালোভাবে মিশিয়ে ফেনা করতে হবে। এবার চুলার বিভিন্ন অংশ এই মিশ্রণে ২-৩ ঘণ্টার জন্য ডুবিয়ে রাখতে হবে। প্রতিটি অংশের দুটি পাশই পরিষ্কার করা হয়ে গেলে নরম কাপড় দিয়ে ভালোভাবে মুছতে হবে। এর ফলে তেলচিটচিটে ভাব দূর হবে। চুলার অংশগুলো আলাদা করার পরে পাতলা সুতি কাপড়ে একই ধরনের মিশ্রণ লাগিয়ে নিয়ে কাপড়টি দিয়ে চুলার উপরিভাগও পরিষ্কার করে ফেলতে পারেন। সব কটি অংশ পুরোপুরি শুকিয়ে যাওয়ার পর সেগুলোকে পুনরায় সেট করে ফেলতে হবে। চুল্লির মধ্যকার ছিদ্রগুলো সোজা আলপিনের সাহায্যে পরিষ্কার করা যেতে পারে, তবে এ কাজে টুথপিক ব্যবহার করা ঠিক নয়। কারণ টুথপিক ব্যবহার করতে গেলে সেটি ভেঙে গিয়ে ছিদ্রগুলো আটকে যেতে পারে।হঠাৎ চুলার ওপর তেল পড়ে গেলে চুলা বন্ধ করে ঠান্ডা করার পর কিচেন টাওয়েলের সাহায্যে তেলটা মুছে নিন (কিচেন টাওয়েল কিছুটা পেপার ন্যাপকিনের মতো, যেটি রোল করা অবস্থায় কিনতে পাওয়া যায়)। এরপর চুলা আবার জ্বালাতে পারবেন।,চিটচিটে ভাব নয়ফারহানা শরীফ জানালেন, হঠাৎ রান্নাঘরের মেঝেতে তেল বা তৈলাক্ত কোনো পদার্থ পড়ে গেলে সঙ্গে সঙ্গেই শুকনো কাপড় দিয়ে মুছে ফেলা উচিত। তারপর জায়গাটি সাবান-পানি দিয়ে মুছে নিয়ে সবশেষে আবারও শুকনো কাপড় দিয়ে মুছতে হবে। তা না হলে কেউ পড়ে গিয়ে আঘাত পেতে পারেন।,উত্তাপ কমাতেতাসমিয়া জান্নাত জানালেন, রান্নাঘরের যে স্থানে চুলা থাকে, তার ঠিক উল্টো দিকে এগজস্ট ফ্যান থাকা উচিত। তাহলে চুলার উত্তাপ বাইরে বেরোতে পারবে সহজেই। এ ছাড়া রান্নাঘরে পর্যাপ্ত আলো-বাতাসের ব্যবস্থাও রাখতে হবে।,নিশ্চিন্তে রান্নারান্নাঘরে কাটা-বাছার সরঞ্জাম এবং সবজি, চাল প্রভৃতি ধোয়ার পাত্র নির্দিষ্ট স্থানে গুছিয়ে রাখুন। রান্নার প্রয়োজনীয় মসলার কৌটাও গুছিয়ে রাখুন একদিকে। এর ফলে প্রয়োজনের সময় সবই খুঁজে পাবেন।আর রাঁধুনির স্বস্তির জন্য রান্নাঘরে চুলা, চপিং বোর্ডসহ সবই রাখতে হবে আরামদায়ক উচ্চতায়। সিঙ্কের উচ্চতাও আরামদায়ক হওয়া প্রয়োজন। আমাদের দেশের মানুষের গড় উচ্চতার হিসাবে এই সব কটির উচ্চতাই হওয়া উচিত ৩৬ ইঞ্চি।"
বর্ষায় অন্দর,"বাইরে বৃষ্টি, কিন্তু ঘরে তার আমেজ নেই! বরং স্যাঁতসেঁতে ভাপসা ভাব। কয়েক দিন টানা বৃষ্টিতেই এমন হয়ে যেতে পারে। এসব সমস্যা নিয়ে কথা হলো গার্হস্থ্য অর্থনীতি কলেজের উপাধ্যক্ষ নিশাত পারভীনের সঙ্গে। তিনি জানান, আসবাব সঠিকভাবে সংরক্ষণ করা হলে আর ঘরের মধ্যে আলো-বাতাস চলাচলের ব্যবস্থা করা গেলে এই মৌসুমেও ঘর থাকবে সুন্দর ও স্বাস্থ্যকর।দেয়ালে বর্ষা, বাতায়নে বর্ষাবৃষ্টি এলেই ঘরের জানালা লাগিয়ে দেওয়া হয়। তবে এরই মধ্যে বৃষ্টির ছাট এলে ভিজে যেতে পারে জানালায় ঝোলানো পর্দাগুলো। তাই এ সময় এমন কাপড়ের পর্দা ব্যবহার করা উচিত, যেন তা ভিজে গেলেও সহজেই শুকিয়ে যায়। কারণ দীর্ঘক্ষণ পর্দা ভেজা থাকলে পুরো ঘরের ছড়িয়ে পড়তে পারে সোঁদা গন্ধ। পলিয়েস্টার, রেশম বা পাতলা সুতির কাপড়ে তৈরি পর্দা এ সময়টার জন্য বেশ উপযোগী।বৃষ্টি থেমে গেলে খুলে দিন জানালা, সরিয়ে দিন পর্দা। শীতাতপ নিয়ন্ত্রণ যন্ত্রটাও বন্ধ থাক খানিকটা সময়। প্রাকৃতিক হাওয়া ঘরে এলে ঘরের গুমোট ভাবটা কেটে যাবে। ঘরের স্যাঁতসেঁতে ভাব এড়াতে হলে খেয়াল রাখুন, ঘরে কোনো ভেজা জিনিস যেন না থাকে। ভেজা জুতা, ভেজা মোজা বা ভেজা কাপড়, যেকোনোটির জন্যই ঘরে সোঁদা গন্ধ পাবেন আপনি। ঘরের ভেতরের দেয়াল বা মেঝে ভেজা অবস্থায় রাখবেন না। দেয়াল বা ছাদ থেকে বৃষ্টির পানি চুঁইয়ে পড়লে নির্মাণকর্মীদের দিয়ে দেয়াল বা ছাদের সমস্যাটি সারিয়ে নিন তাড়াতাড়ি।বইয়ের তাকযত্ন করে গুছিয়ে রাখা বইগুলোতেও বর্ষার প্রভাব পড়তে পারে। সাধারণত যে বইগুলো একটু কম নাড়াচাড়া হয়, সেগুলো এই মৌসুমে স্যাঁতসেঁতে হয়ে পড়ে। শখ করে কেনা হোক বা প্রয়োজনীয় কোনো বই, মাঝেমধ্যেই সেগুলোকে বইয়ের তাক থেকে নামিয়ে শুকনো কাপড় দিয়ে মুছে রাখুন। এতে বইগুলো ভালো থাকবে বহুদিন। এ ছাড়া বইয়ের তাকে শুকনো নিমপাতা রাখতে পারেন।,কোনো বইয়ের পাতায় বা মলাটে স্যাঁতসেঁতে ভাব দেখা গেলে অপেক্ষা করুন রোদের জন্য। যেদিন খানিক রোদের দেখা মিলবে, সেদিন বইগুলোকে বারান্দায় রোদে রাখুন কিছুটা সময়ের জন্য।,ভেজা কাপড়, শুকনো কাপড়এই সময়টায় ভেজা কাপড় শুকাতে গিয়ে পোহাতে হয় ঝক্কি। বাড়িতে যদি এমন ওয়াশিং মেশিন থাকে, যেটিতে কাপড় শুকিয়ে নেওয়ার সুবিধা রয়েছে, তাহলে সেটি এই সময়টায় বেশ উপকারে আসবে।এ ছাড়া যেটুকু সময় রোদ থাকে, সেটুকু সময়ে কাপড় শুকাতে দিতে চেষ্টা করুন। তবে কখনোই গ্যাসের চুলা জ্বালিয়ে কাপড় শুকাবেন না। এতে দেশের মূল্যবান সম্পদের যেমন অপচয় হয়, ঠিক তেমনি এর থেকে যেকোনো সময় ঘটে যেতে পারে মারাত্মক দুর্ঘটনা।আবার যে ঘরে কোনো মানুষ নেই, সেই ঘরে ফ্যান চালিয়ে রেখে কাপড় শুকানোও উচিত নয়। এই বাদলবেলায় একটু রোদের অপেক্ষাতেই না হয় থাকা হোক।আলমারি বা ওয়্যারেড্রাব থেকে কাপড় বের করার পর অবশ্যই তা ভালোভাবে আটকে রাখতে হবে। কাঠের তৈরি আসবাবপত্র সঠিকভাবে লাগানো হলো কি না, সেদিকে বিশেষ খেয়াল রাখুন, কারণ এগুলো অনেক সময়ই সঠিকভাবে লাগাতে পারা যায় না। আসবাবপত্র সঠিকভাবে লাগানো না হলে ভেতরে থাকা কাপড়গুলো বাতাসের আর্দ্রতার কারণে স্যাঁতসেঁতে হয়ে পড়তে পারে।,ফুলে সুরভিত ঘরহালকা ঘ্রাণযুক্ত ফুল ঘরে রাখা যেতে পারে। তাজা বেলি ফুলের একটা মালা ঘরে রেখে দেখুন, সতেজ হয়ে উঠবে ঘরের পরিবেশটা। সুগন্ধি অন্য কোনো ফুলও পানিতে ভিজিয়ে রাখতে পারেন। গন্ধরাজ ফুলের মতো যেসব ফুলের পাপড়ি একটু পুরু, সেগুলো বেশ কিছুদিন পানিতে ভিজিয়ে রাখা যায়। তবে ফুলদানি বা বোতলে পানি দিয়ে ফুল রাখলে অবশ্যই প্রতিদিন পানি পাল্টে দিতে হবে। ফুল সতেজ থাকা অবস্থায় যদি ফুলের ডাঁটার কোনো অংশ পচে যায়, তাহলে পচা অংশটুকু কেটে ফেলে দিন।"
পরিবেশনে উৎসবের আমেজ,"উৎসবের দিনে শুধু খাবারই নয়, এখন ব্যতিক্রমী পরিবেশনাও দৃষ্টি কাড়ে অতিথিদের। আর তাই খাবার টেবিলের নিত্যপ্রয়োজনীয় তৈজসপত্রে যুক্ত হয় নান্দনিকতা। পাশাপাশি টেবিল সাজানোতে ব্যবহার করা হয় নানা শৌখিন অনুষঙ্গ।বাজার ঘুরে দেখা গেল, এবারও সিরামিকসের বাসনকোসনের প্রতি ক্রেতাদের আগ্রহ বেশি। আড়ংয়ের মগবাজার শাখার বিক্রয় সহকারী জোবাইদা হক জানালেন, এবারে আড়ংয়ের সিরামিক তৈজসপত্রে রং আর নকশায় আনা হয়েছে নতুনত্ব। সিরামিকের ওপর ছাই রঙের প্রলেপে টানা হয়েছে সাদা, কালো আর বাদামি রেখার নকশা। এ ধরনের নকশায় তৈরি সিরামিকের পণ্যের দাম পড়বে, কফি মগ প্রতিটি ১৬৮ থেকে ২৩০ টাকা, প্লেটের দাম ২৭৮ টাকা, নানা আকৃতির বোল আর প্লেটের দাম ৯৬ থেকে ৫৮৬ টাকা। আড়ং এবার অন্যান্য পণ্যের মতো তৈজসপত্রেও ফুটিয়ে তুলেছে হস্তশিল্পের ছোঁয়া। মেহগনি আর কড়ই কাঠের তৈরি এসব খাবার পরিবেশনের পাত্রে থাকছে নকশিকাঁথা আর ক্রস ফোঁড়ের নকশা। দামটা শুরু ২২০ টাকা থেকে।,এদিকে ঈদের দিনের সকাল থেকেই খাবার টেবিলজুড়ে থাকে নানা ধরনের মিষ্টান্ন আর নাশতার আয়োজন। এসব পরিবেশনার পাত্রগুলোতে এখন থাকছে নানা বৈচিত্র্য—যেমনটা দেখা গেল মুন্নু সিরামিক আর শাইনপুকুরের। এখানে কিছু বাসনকোসনে থাকছে ফুল, কলকি আর লতাপাতার নকশা। আকৃতি আর নকশার ওপর নির্ভর করে দরদাম। পানপাতা আকৃতির মিষ্টান্ন পরিবেশনের বাটি পাবেন ১২৫ টাকা, আপেল আর গোলাকার নকশার বাটি পাবেন ২৫০ টাকার মধ্যেই। এদিকে হাতে আঁকা সিরামিকের বাসনকোসন যাঁদের পছন্দ, তাঁরা চলে যেতে পারেন ঢাকার সানরাইজ প্লাজার ক্লে ইমেজে। এখানে মিষ্টান্ন পরিবেশনের জন্য কড়াইয়ের আদলে তৈরি করা হয়েছে বাটি। এ ছাড়া ছোট ছোট বর্গাকৃতি, বৃত্ত আর ত্রিভুজ আকৃতিতে তৈরি লবণ ও সস রাখার বাটিও পাবেন এখানে। পানির গ্লাসটিতেও থাকছে নতুনত্বের ছোঁয়া। বিভিন্ন উজ্জ্বল রঙের আলপনার নকশা করা বাটি মিলবে ২৫০ থেকে ৪৫০ টাকায়। সস, লবণ ও লেবু রাখার বাটি পাবেন ৩০-৬০ টাকায়।খাবার পরিবেশনে যাঁরা একটু নতুনত্ব যোগ করতে চান, তাঁদের জন্য যাত্রায় থাকছে কাঁসার বাসনের ভিন্নধর্মী আয়োজন, এমনটাই জানালেন যাত্রার ডিজাইনার ঊর্মিলা শুক্লা। কাঁসার তৈরি এসব বাসনকোসনে থাকছে খোদাই করা নকশা। এখানে কাঁসার তৈরি বাটি, গ্লাস আর থালা পাবেন ১ হাজার ৯৯৯ থেকে ৩ হাজার ৯৯৯ টাকায়।নান্দনিক অনুষঙ্গরানার এখন খাবার টেবিল সাজানোর অন্যতম অনুষঙ্গ। এই রানারের নকশায়ও যোগ হয়েছে নতুনত্ব। কিছুদিন দেখা যেত সুতি কাপড়ের ওপর চুমকি আর ব্লকপ্রিন্টের কাজ, এখন তার সঙ্গে যুক্ত হয়েছে সুতার ভারী কাজ। এখন শুধু সুতিই নয়, মসলিন, কাতান কাপড় দিয়েও তৈরি হচ্ছে রানার। আড়ং ও যাত্রার পাশাপাশি অন্যান্য ফ্যাশন হাউসগুলোতেও মিলবে এ ধরনের রানার। দাম শুরু হবে ১ হাজার ৫০০ টাকা থেকে। পাশাপাশি বেত আর বাঁশের তৈরি রানারও পাবেন এখানে।যেমনটা সাজবে টেবিলঈদের দিনে খাবার টেবিলে কীভাবে ধরে রাখবেন উৎসবের আমেজ—এমনটাই জানালেন রান্নাবিদ আলপনা হাবীব। ঈদের সারা দিনই থাকবে নানা ধরনের খাবারের আয়োজন, তাই বেলায় বেলায় সাজাতে পারেন খাবার টেবিল।সকালের টেবিলের মাঝামাঝি অংশে একটা রানার বিছিয়ে দিন। এবার ছোট ছোট টেবিল ম্যাটের ওপর নাশতা পরিবেশনের পাত্রগুলো রেখে দিন। দুপুরের দিকে টেবিলজুড়ে বসাতে পারেন রানার। এবারের রানারের সঙ্গে মিলিয়ে প্রতিটি চেয়ারের সামনে বসিয়ে দিন টেবিল ম্যাট। টেবিলের সাজটা একই রকম থাকলেও রাতের বেলায় খাবার পরিবেশনায় ব্যবহার করতে পারেন উজ্জ্বল রঙের বাসনকোসন।"
ঘর সাজাতে বাহারি উদ্ভিদ,"শহুরে জীবনযাত্রায় ইট-সিমেন্টের সান্নিধ্য বড্ড বেশি। গাছপালা বা নিসর্গের সান্নিধ্য দিন দিন যেন দুর্লভ হয়ে যাচ্ছে। আজকাল ছুটির দিন বা বড় অবকাশ ছাড়া শহর ছাড়িয়ে প্রকৃতির সংস্পর্শে যাওয়ার সুযোগ কোথায়? তাই চার দেয়ালের মধ্যেই যদি রাখা যায় জীবন্ত উদ্ভিদ, তাতে গৃহসজ্জায় নান্দনিকতার পাশাপাশি প্রশান্ত এক পরিবেশও তৈরি হয়। ইচ্ছা আর আন্তরিক চেষ্টা থাকলে আপনিও নিজের ঘরটিকে সাজিয়ে তুলতে পারেন বাহারি উদ্ভিদ দিয়ে।ছায়াপ্রেমী উদ্ভিদ: আপনার বাড়ির আঙিনা, ছাদ ও বারান্দায় রাখা টবের মতো ঘরের ভেতরটাও সাজাতে পারেন সজীব গাছ দিয়ে। কিন্তু গৃহসজ্জায় কী কী উদ্ভিদের ব্যবহার করবেন?এ প্রসঙ্গে রাজধানীর শেরেবাংলা কৃষি বিশ্ববিদ্যালয়ের উদ্যানতত্ত্ব বিভাগের অধ্যাপক এ ফয়েজ এম জামাল উদ্দিন প্রথম আলোকে বলেন, ছায়ায় বেঁচে থাকে এমন অনেক উদ্ভিদ ঘরের ভেতরে টবে লাগানো যায়। এসবের (ইনডোর প্ল্যান্টস) মধ্যে আইভি লতা, পাতাবাহার, মানি প্ল্যান্ট, ফাইলো ডেনড্রন, ড্রাসেনা, ক্রোটন, বাহারি কচু, পাম, অ্যানথুরিয়াম, ডাইফেনবেকিয়া, ম্যারান্টা, মনস্টেরা প্রভৃতি উল্লেখযোগ্য। এগুলোর প্রতিটির মধ্যে আবার নানা বৈচিত্র্যও আছে। ঢাকাসহ সারা দেশের বিভিন্ন নার্সারিতে খোঁজ নিলেই এসব উদ্ভিদ পাবেন। দাম খুব বেশি নয়, সাধ্যের মধ্যেই।কীভাবে সাজাবেন: ঘরের আসবাব ও অন্যান্য সামগ্রীর সঙ্গে মানানসই উদ্ভিদ ও টব বাছাই করুন। তা ছাড়া অবস্থান ও আয়তনের কথাও বিবেচনায় রাখতে হবে। এমন অনেক গাছ আছে, যেগুলো ছায়ায় বা সরাসরি সূর্যের আলো ছাড়াও বেঁচে থাকে। তবে ঘরে পর্যাপ্ত আলো-বাতাস চলাচল থাকলে ভালো। পরিষ্কার-পরিচ্ছন্নতার সুবিধার্থে ঘরের আসবাবপত্র ও গাছের মাঝখানে যথেষ্ট পরিমাণ ফাঁকা জায়গা রাখতে হবে। বিশৃঙ্খল বা এলোমেলো অবস্থা এড়াতে সুনির্দিষ্ট পরিকল্পনা অনুযায়ী ঘর সাজাতে হবে।বিশেষজ্ঞদের মতে, ছায়ায় ভালো জন্মায়—এমন গাছই ঘরের জন্য নির্বাচিত করা উচিত। যেসব ঘরে শীতাতপ নিয়ন্ত্রণযন্ত্র বা এসি চলে, সেখানে ঠান্ডাপ্রিয় গাছ রাখতে হবে। এ ক্ষেত্রে ইংলিশ আইভি, ম্যারেন্টা, জ্যাকোবিনিয়া, রাবার, বট ও মানি প্ল্যান্ট রাখা যেতে পারে। ড্রয়িংরুমের টেবিলে দু-একটি বনসাই প্ল্যান্টও রাখতে পারেন। রোদ পড়ে না, এমন দেয়ালে ঝুলন্ত উদ্ভিদ লাগানো যায় বা ওয়াল কার্পেটিংও করা যায়। শোয়ার ঘর ও খাবারের ঘরের শাঝের স্থানটিতে সারিবদ্ধভাবে কারুকাজ করা টবে বাহারি পাতার গাছ লাগানো যেতে পারে। এ ক্ষেত্রে ক্রোটন, রক্তপাতা, রিবন প্ল্যান্ট, ডাম্বকেইন, শতমূলী, ক্যালাডিয়াম, ড্রাসেনা ও অ্যাগলিওনিমা প্রভৃতি উদ্ভিদ বাছাই করা যায়।যত্ন-আত্তি: টবসহ গাছ এনে ঘরে রেখে দিলেই চলবে না, সেসবে যত্ন বা পরিচর্যা করতে হবে। তবে এসব গাছের সহনশীলতা অনেক বেশি হওয়ায় সহজে মরে না। প্রয়োজন অনুযায়ী গাছের খাবার ও পানি দিতে হবে। রাসায়নিক সার না দিয়ে পরিবেশবান্ধব জৈবসার (যেমন: শুকনো গোবর) ব্যবহার করলেই গাছ বেশি সুন্দর ও সুস্থ থাকে। প্রায় সব নার্সারিতেই এসব জৈবসার পাওয়া যায়। পানি দেওয়ার সময় সচেতন থাকতে হবে। প্রতিদিন কম করে পানি দেওয়া ভালো।আয়ুর্বেদিক রূপবিশেষজ্ঞ ও শৌখিন উদ্ভিদপ্রেমী রাহিমা সুলতানা গুলশানের বাড়িতে নিজের ঘরগুলো বিভিন্ন উদ্ভিদ দিয়ে সাজিয়েছেন। তিনি বলেন, গাছের প্রতি ভালোবাসা থাকতে হবে। গাছকে অনুভব করে নিয়মিত যত্ন নিতে হবে। প্রতিটি টবের নিচের অংশে ছিদ্র রাখতে হবে, যাতে বাড়তি পানি বেরিয়ে যেতে পারে।সাবধানতা: টবে সাধারণ বেলে-দোআঁশ মাটিতেই এসব উদ্ভিদ লাগানো যায়। যত্ন নিলে এবং গাছের টব পরিচ্ছন্ন ও শুষ্ক রাখলে ঘরে ক্ষতিকর রোগজীবাণু ও পোকামাকড়ের বসত হওয়ার শঙ্কা থাকবে না। তবে অ্যাজমা বা অ্যালার্জির সমস্যা যাঁদের আছে, তাঁদের শোয়ার ঘরে এসব উদ্ভিদ না রাখাই ভালো। আর শিশুদের শোয়ার ঘরেও স্যাঁতসেঁতে টব রাখা যাবে না।শোভা বাড়ানোর পাশাপাশি এসব উদ্ভিদ আমাদের বেঁচে থাকার জন্য অপরিহার্য উপাদান অক্সিজেনও সরবরাহ করে। এতে বাতাসে কার্বন ডাই-অক্সাইড ও অক্সিজেনের ভারসাম্য তৈরি হয় এবং পরিবেশের তাপমাত্রাও তুলনামূলক কমে। ঘরে মশার কয়েল, অ্যারোসল স্প্রে ও রেফ্রিজারেটর ব্যবহার করার ফলে যে কার্বন নির্গত হয়, তার সঙ্গে পাল্লা দিয়ে অক্সিজেন সরবরাহ বাড়িয়ে বাতাসের ভারসাম্য বজায় রাখে উদ্ভিদ।"
আপনার শোবার ঘর কি সুনিদ্রার উপযোগী?,"জীবনের প্রায় তিন ভাগের এক ভাগ সময় আমরা ঘুমিয়ে কাটাই। তবু বিশ্রাম নেওয়ার গুরুত্বপূর্ণ এই সময়টায় আমাদের শরীর ও মন কতটা সংবেদনশীল থাকে, তা অনেকেরই অজানা। আর শোবার জায়গা বা ঘরটা কেমন, তার ওপর আমাদের সুনিদ্রার বিষয়টা অনেকটাই নির্ভর করে। ঘরের ভেতরের সার্বিক পরিবেশ ও নকশা যত সুন্দর হবে, রাতের অপরিহার্য বিশ্রামও তত ভালো হবে।বিশ্বের ৪৫% মানুষ অনিদ্রায় ভোগে, যাদের সংখ্যা প্রায় ৩১৫ কোটি,আমাদের ঘুমের দুরবস্থা,ঘুমের এক ঘণ্টা আগে মানুষ কী নিয়ে ব্যস্ত থাকে, যুক্তরাজ্যে এক গবেষণায় তা যাচাই করে দেখা হয়েছে:৬৮%টিভি দেখে৫৭%কম্পিউটার বা ট্যাব ব্যবহার করে৪৩%চা-কফি পান করে৪২%বই পড়ে২১%গান শোনে৪%যোগব্যায়াম করে,আসবাব কীভাবে সাজাবেন,শরীর ও মনের আরামের উপযোগী আসবাব দিয়ে শয়নকক্ষ সাজাতে হবে।রাতে সুনিদ্রার জন্য কয়েকটি পরামর্শ১. সিলিং ফ্যান ব্যবহার করুন। ঘুমের জন্য শোবার ঘরের আদর্শ তাপমাত্রা ১৮ থেকে ২১ ডিগ্রি সেলসিয়াস২. বাতাস চলাচলের জন্য একটা জানালা একটু হলেও খোলা রাখুন৩. আলোর প্রবাহ বন্ধ করতে ভারী, মোটা ও কালো পর্দা ব্যবহার করুন৪. শব্দ থেকে রেহাই পেতে বালিশ ও কম্বল ব্যবহার করুন৫. প্রাকৃতিক দৃশ্যাবলির ছবি বা শিল্পকর্ম ঘরে রাখুন৬. কোনো গাছ বা উদ্ভিদ রাখতে পারেন৭. আসবাব ও ড্রয়ারগুলো গুছিয়ে পরিপাটি রাখুন৮. টিভি সরিয়ে ফেলুন এবং যন্ত্রটির পরিবর্তে সুন্দর কিছু রাখুন,ঘুম বিশেষজ্ঞদের পরামর্শ:,শোবার ঘরে কম্পিউটার ও কাজকর্মের উপকরণ রাখবেন না।বিছানাটা শুধু ঘুমের জন্য। পোষা প্রাণীদেরও বাইরে রাখতে হবে।বড় ও প্রশস্ত বিছানা ব্যবহার করা ভালো। চাদর ও তোশক যেন মেঝেতে লেগে না থাকে।খাটের নিচে কোনো জিনিস রাখবেন না।ভালো ঘুমের জন্য বর্জন করুন:কার্পেট, অ্যালার্ম ঘড়ি, আলো,অস্বস্তিকর কম্বলঘুমাতে হবে একদম অন্ধকারে। আর অন্তত এক ঘণ্টা আগে টিভি, কম্পিউটারের কাজ শেষ করতে হবেসূত্র: মেড ডট কম"
ঘরময় আলো আঁধারির খেলা!,"অন্দরমহলে দিনে প্রাকৃতিক আলো-বাতাসের ব্যবস্থার প্রতি সবারই মনোযোগটা একটু বেশিই থাকে। কিন্তু রাতে? একমাত্র ভরসা, কৃত্রিম আলো-কখনো তা উজ্জ্বল কিংবা মৃদু। বসার ঘর, শোয়ার ঘর, খাবার টেবিলে কিংবা রান্নাঘরের আলোর উজ্জ্বলতা কি একই রকম হবে? ঘর সাজাতে কিংবা নতুন অ্যাপার্টমেন্ট সাজাতে এসব প্রশ্ন অনেকেরই মাথায় আসে। সাজসজ্জাবিষয়ক প্রতিষ্ঠান রেডিয়েন্ট ইনস্টিটিউট অব ডিজাইনের চেয়ারপারসন ও ইন্টেরিওর ডিজাইনার গুলশান নাসরিন চৌধুরীর সঙ্গে কথা বলে এ বিষয়ে লিখেছেন ফারজানা হালিম।,কৃত্রিম আলোর বিষয়টি ঘরের ভেতর-বাহির দুটো ক্ষেত্রেই গুরুত্বপূর্ণ। কলবেলের পাশে কিংবা প্রধান ফটকের বাইরে উজ্জ্বল আলোর ব্যবস্থা রাখা জরুরি। দরজার লুকিং গ্লাস দিয়ে তাকালে যেন অতিথিকে আগেভাগেই পুরোপুরি চিনতে পারেন, সে জন্যই এই কৃত্রিম আলোর ব্যবস্থা রাখতে হবে। এ ব্যাপারে অনেকের উদাসীনতা থাকলেও, বর্তমান সময়ের পরিপ্রেক্ষিতে সতর্ক থাকাটা খুব বেশি দরকার। দরজা ঠেলে ভেতরে ঢুকতেই এবার আপনার সাজানো-গোছানো বসার ঘর। বসার ঘরে অপেক্ষাকৃত তীব্র আলোর ব্যবস্থা থাকতে হবে। এর পাশাপাশি মৃদুমন্দ আলোর ব্যবস্থা রাখতে পারেন। কেন? বাড়ির সদস্যরা যখন আয়েশি ভঙ্গিতে আড্ডায় মশগুল হবেন, তখন অন্তরাত্মা মৃদু আলোকেই গল্প করতে স্বাচ্ছন্দ্যবোধ করবে, তীব্র আলোতে নয়। তিন দেয়ালের তিন কোনায় ল্যাম্পশেড থাকতে পারে, আর সিলিং থেকে ঘরের মধ্যখানে ঝোলাতে পারেন রাজকীয় ঝাড়বাতি। অতিথি এলে ঘরের আলো উজ্জ্বল রাখলেই দেখতে ভালো লাগে। আরেকটি বিষয় লক্ষণীয়, আজকাল রেগুলেটেড কিংবা স্বয়ংনিয়ন্ত্রিত বাতি পাওয়া যায়। ফ্যানের রেগুলেটরের মতো কমানো-বাড়ানো যায় আলোর তীব্রতা। বসার ঘরে এ ধরনের আলোর ব্যবস্থা থাকলে আরও বেশি ভালো। খাবার ঘরে খাবার টেবিলের ওপরে আলোর পরিমাণ বেশি থাকা উচিত। বিদ্যুৎ খরচের কথা মাথায় রেখে অন্য যেকোনো সময় স্বাভাবিক আলো বজায় রাখলেও, খাওয়ার সময় আলোর পরিমাণ বাড়িয়ে দিন। সিলিং থেকে ঝোলানো যায় এ রকম বাতি আছে, যা হাত দিয়ে টেনে আপনার পছন্দমতো দূরত্বে নামিয়ে নিতে পারেন, সেই সঙ্গে নিয়ন্ত্রণ করতে পারেন আলোর তীব্রতা। রান্নাঘর ছোট হোক কিংবা বড় হোক, এ ক্ষেত্রে আমাদের প্রায় অনেকেরই উদাসীনতা আছে। কিন্তু সারা বাড়ির তুলনায় সবচেয়ে বেশি আলোর ব্যবস্থা থাকা চাই রান্নাঘরে। রান্নাঘরের আলোকব্যবস্থায় একদম কার্পণ্য করা যাবে না। চুলার ওপরে, সিংকের ওপরে, কাঁটা-বাছার জায়গায়, সব স্থানই আলোকময় দরকার। এ ছাড়া সৌন্দর্য ও প্রয়োজনীয়তার খাতিরে কেবিনেটের ভেতরটাও আলোকময় রাখতে চেষ্টা করুন। বাথরুমে স্বাভাবিক আলো রাখলেই চলে, তবে জায়গা বড় হলে বেসিনের ওপর আলাদা আলোর দরকার পড়ে। শোবার ঘরে শান্তিময় পরিবেশ তৈরি করতে নরম আলোর ব্যবস্থা রাখা জরুরি। খুব বেশি তীব্র না হলেই ভালো। ড্রেসিং টেবিল কিংবা দেয়ালে ঝোলানো আয়নার স্থানটিতে আলোর পরিমাণ একটু বেশি রাখা উচিত। অবশ্যই আয়নার বিপরীতে কোনো বাতি থাকবে না। আয়না যে পাশে, আলোও সে পাশ থেকেই আসবে। বাচ্চাদের ঘরেও ঠান্ডা, নরম আলোর ব্যবস্থা রাখুন, তবে শিক্ষার আলো ছড়ানোর পাশাপাশি পড়ার টেবিলও অনেক বেশি আলোকিত রাখতে হবে, সেটি হতে পারে ল্যাম্পশেডের মাধ্যমে। বারান্দায় তীব্র আলোর কোনো ব্যবস্থা না রাখাই ভালো। সাদা আলোর পরিবর্তে নীল কিংবা হালকা হলুদ আলো রাখতে পারেন। তবে সবচেয়ে ভালো হয়, সবুজ, নীল, হলুদ-এই তিনটি আলোর মিশ্রণ একসঙ্গে ঘটালে। নরম আলোর বাতির কারসাজিতে খুব সুন্দর মায়াবী আলো ছড়াবে আপনার বারান্দায়। ,বাজারে এখন সবার এক নম্বর পছন্দ এনার্জি সেভিং লাইট। আলো বেশি, বিদ্যুৎ খরচ কম-এসব সুবিধার জন্য একেবারে নতুন অবস্থায় সারা বাড়ি আলোকিত করতে এনার্জি সেভিং লাইটের চাহিদা খুব বেশি। তবে এলইডি লাইটও সুবিধাজনক। এনার্জি সেভিং লাইটের তুলনায় বেশি আলো, কম বিদ্যুৎ খরচের পাশাপাশি প্রধান সুবিধা হচ্ছে এর স্থায়িত্ব। সহজেই এটি ফিউজ হয় না। এমনকি ৮-১০ বছর পর্যন্ত স্থায়ী হতে পারে। তবে এনার্জি লাইটের তুলনায় দাম একটু বেশি। তাই একটি একটি করে এলইডি লাইটের ব্যবহার বাড়াতে পারেন। আইপিএস তো প্রায় সবার বাড়িতেই আছে। বিদ্যুৎ চলে গেলে আইপিএসের মাধ্যমে যখন বাতি জ্বালাই, সেখানেও কম বিদ্যুৎ খরচের জন্য এনার্জি সেভিং লাইটের তুলনায় এলইডি লাইট বেশি সুবিধাজনক।কলবেলের পাশে কিংবা প্রধান ফটকের বাইরে উজ্জ্বল আলোর ব্যবস্থা রাখা জরুরি। দরজার লুকিং গ্লাস দিয়ে তাকালে যেন অতিথিকে আগেভাগেই পুরোপুরি চিনতে পারেন, সে জন্যই এই কৃত্রিম আলোর ব্যবস্থা রাখতে হবে"
চটজলদি রান্নাঘর পরিষ্কার করার ৭ উপায়,"রান্নাঘরে হরেক রকমের টুকিটাকি জিনিসপত্র থাকে। কফিপট, মগ, সিংক, ব্লেন্ডার, কাটার, চামচ, লবণদানি, ঢাকনা ইত্যাদি। কোনোটিই ফেলনা নয়। তবে রান্নাঘর পরিষ্কার রাখার পাশাপাশি সেখানকার সবগুলো বাসন-কোসন, সেগুলো রাখার জায়গা ও সার্বিক পরিবেশ পরিচ্ছন্ন ও জীবাণুমুক্ত রাখার বিকল্প নেই। ব্যস্ত জীবনযাত্রায় সময়ের বড় অভাব। তাই রান্নাঘর পরিষ্কার করার কাজটি দ্রুত করতে পারলে অবশ্যই ভালো হয়। আসুন, জেনে নিই রান্নাঘরের বিভিন্ন উপকরণ পরিচ্ছন্ন রাখার সাতটি উপায়:,১,কফিমগ: চীনামাটি বা সিরামিকের তৈরি কফিমগ নিয়মিত পরিষ্কার করতে হবে। প্রতিটি অংশে ভিনেগার ও লবণ মিশিয়ে ঘষে কফির দাগ তুলে ফেলুন। এতে পাত্রটি ঝকঝকে ও সুন্দর থাকবে।,২,মাইক্রোওয়েভ: মাইক্রোওয়েভ ওভেন ভেতরটা সবচেয়ে দ্রুত পরিষ্কার করতে চাইলে বেশ কিছু ওয়েট পেপার টাওয়েল ভেতরে দিয়ে উচ্চমাত্রায় তিন থেকে পাঁচ মিনিট চালাতে হবে। এতে ওভেনের ভেতরের ময়লা নরম হবে। টাওয়েলগুলো শীতল হলে সেগুলো দিয়ে ভেতরটা মুছে ফেলুন।,৩,ঢালাই লোহার কড়াই: ঢালাই কড়াই কখনোই তরল সাবান দিয়ে ধুতে নেই। এ রকম পাত্রের উপরিতলে যে তৈলাক্ত ননস্টিক আবরণ থাকে, তা ঘষে তুলে ফেলতে পারে এমন কিছু ব্যবহার করে পরিষ্কার করবেন না। তাহলে কীভাবে ধোবেন? লবণ, পানি ও নরম কাপড় দিয়ে ঘষতে হবে। এতে রান্না করার তেল উঠে যাবে।,৪,জঞ্জাল সাফ করে জীবাণুমুক্ত থাকুন: ভাঙা বরফের গুঁড়া, ভিনেগার ও পানি মিশিয়ে রান্নাঘরের বেসিন, সিংক ও পানিপ্রবাহের নলগুলো ঘষে ঘষে পরিষ্কার করতে হবে এবং দুর্গন্ধমুক্ত রাখতে হবে।,৫,সবজি কাটার: সবজি কাটার ধাতব উপকরণের ছোট ছোট ছিদ্রে লেগে থাকে অনেক ময়লা ও সবজির অবশেষ। পরিষ্কার প্যাস্ট্রি ব্রাশ ব্যবহার করে এটি ধুতে হবে। দুই পাশেই সমানভাবে পরিষ্কার করতে হবে।,৬,ব্লেন্ডার: ব্লেন্ডার থেকে ফলের রস বা অন্য পানীয় ঢেলে নেওয়ার পর তরল রাখার অংশটি খুলে নিয়ে সামান্য পানি ও এক ফোঁটা তরল সাবান দিয়ে আবার ব্লেন্ডারটি ২০ সেকেন্ড চালাতে হবে। তারপর সেই তরল মিশ্রণ ঢেলে ফেলে দিয়ে ভেতরটা পানি দিয়ে ভালো করে ধুয়ে নিন।,৭,কফিপট: কফিমেকারের কাচের জগটি দ্রুত বাদামি হয়ে পড়ে। কম সময়ে পরিষ্কার করার জন্য কিছু বরফ, লবণ ও লেবু লাগবে। খালি জগটির চার ভাগের এক ভাগ বরফে ভরে নিন। তারপর লেবুর রস, দুই টেবিল চামচ লবণ দিয়ে মুখ বন্ধ করে মিশ্রণটি দুই মিনিট ধরে ঝাঁকান। ভেতরের ময়লা উঠে যাবে।"
ঘরের গাছে মশার উপদ্রব!,"অন্দরসজ্জার এক অপরিহার্য অনুষঙ্গ হয়ে উঠেছে ঘরের গাছ। কিন্তু বছরের এই সময়টায় ঘরের ভেতরে বেড়ে যায় মশার উপদ্রব। অন্দরে গাছ রাখার কারণে যাঁদের ঘরে মশার উৎপাত একটু বেশি, তাঁরা কিছুটা ঝামেলায় পড়ে যান।টবে পানি বা মাটি যাই থাকুক না কেন মশা সেখানে হানা দেবেই। এ জন্য গাছগুলো ঘরের যেদিকটায় পর্যাপ্ত আলো-বাতাস আসে সেদিকটায় রাখার পরামর্শ দিলেন খুলনার কৃষি প্রশিক্ষণ ইনস্টিটিউটের প্রধান প্রশিক্ষক পংকজ কান্তি মজুমদার। কারণ ঘরের ভেতরে যে স্থানগুলোতে আলো কিছুটা কম থাকে সেখানেই মশার উপদ্রব বেশি হয়ে থাকে। এ ছাড়াও ঘরের ভেতরে থাকা টবগুলো খুব কাছাকাছি না রাখাই ভালো। মশার উপদ্রব দূর করতে গাছের ডালপালাগুলো একটু বড় হওয়া মাত্রই ছেঁটে দিতে হবে। একটু লতানো গাছগুলো কয়েক দিনের জন্য বাইরে রাখাই ভালো। মশার উপদ্রব কমলে আবার ঘরে এনে রাখতে পারেন। অনেকেই টবের নিচে পানি জমার জন্য আলাদা পাত্র রেখে থাকেন। এ ধরনের জমে থাকা পানিতে শেওলা জন্মে মশার বংশবিস্তার হয়। এ জন্য নিয়মিত টবের নিচে রাখা পাত্রটাকে ধুয়ে পরিষ্কার করে নিতে হবে। যাঁদের বাসায় ইনডোর প্ল্যান্টস পানির মধ্যে রাখা আছে তাঁরা অন্তত তিন দিন পরপর পানিটুকু বদলে দিন। এতে মশা আর পানিতে বংশবিস্তারের সুযোগ পাবে না। আর যদি সম্ভব হয় পানির গাছগুলোকে বড় পাত্রে না রেখে বোতলের মধ্যে রাখুন। এবার পাত্রটির মুখে তুলা গুঁজে দিন। তাহলে আর মশা ভেতরে ঢোকার সুযোগ পাবে না। এ ছাড়াও সকালবেলায় জানালা খুলে দিয়ে গাছগুলোকে ভালো করে নাড়া দিন। এবং সন্ধ্যার আগে আগে ঘরের সব জানালা বন্ধ করে দিন। এদিকে প্রকৃতিবিদ মোকারম হোসেন এই সময়টা ঘরের গাছের বিশেষ কিছু যত্ন নেওয়ার কথা জানালেন। এতেও দূর হবে মশার উপদ্রব। অন্য সময় সপ্তাহে অন্তত একদিন ঘরের গাছগুলোকে রোদে দিলে তা ভালো থাকে। তবে মার্চ-এপ্রিল মাসজুড়ে দুই দিন পর পর গাছগুলোকে রোদে দিন। এ সময় অন্তত তিন থেকে চার ঘণ্টা টবগুলোকে রোদের আলোতে রাখুন। আর গাছের গোড়া যতক্ষণ না শুকিয়ে যায় ততক্ষণ পর্যন্ত গাছে পানি না দেওয়ার পরামর্শ দিলেন তিনি। প্রতিদিন গাছের পাতাগুলোর ধুলা পরিষ্কার করতে হবে। খেয়াল রাখতে হবে কোথাও যাতে ময়লা জমে না থাকে। বিশেষ করে গাছের পাতা মরে গেলে সঙ্গে সঙ্গে সেই পাতা বা ডাল ভেঙে দিন। এত কিছুর পরও যদি আপনার ঘরের গাছে মশার উপদ্রব না কমে তাহলে পানির সঙ্গে মরিচের গুঁড়া মিশিয়ে গাছের ওপর স্প্রে করে দিন।"
ঘর রাঙাতে কোন রং?,"ঘরের সাদামাটা দেয়ালে একটু রঙের ছোঁয়া না থাকলে যেন ভালোই লাগে না। পলেস্তারার পর চুনকাম, তারপর বাহারি নানা রঙের মধ্যে যেকোনো একটি বেছে নিতে হয়। কিন্তু ঘরবাড়ি রাঙানোর এসব উপাদানে বিভিন্ন ধরনের রাসায়নিক পদার্থ থাকে, যেগুলো স্বাস্থ্যের জন্য ক্ষতির কারণ হতে পারে। তাই ঘর রাঙাতে কোন রং ব্যবহার করবেন, সে ব্যাপারে একটু সচেতন হওয়া চাই। লিখেছেন ফারজানা হালিম,রঙের ভালো-মন্দঢাকা বিশ্ববিদ্যালয়ের ফলিত রসায়ন ও কেমিকৌশল বিভাগের অধ্যাপক মো. নূরনবী প্রথম আলোকে বলেন, রঙে এমন কিছু সাধারণ উপাদান আছে, যেগুলো মানবস্বাস্থ্যের ওপর ক্ষতিকর প্রভাব ফেলতে পারে। যেমন: অনেক রঙেই স্থায়িত্বের জন্য ইপক্সিজাতীয় সারফেকটেন্ট ব্যবহৃত হয়। এগুলোর ক্ষতিকর প্রভাব রয়েছে। আবার রঙে যাতে ছত্রাক না জন্মায়, সে জন্য ফরমালডিহাইড ব্যবহার করা হয়। এটিও ক্ষতিকর।বাসাবাড়ির গ্রিল বা ধাতব জিনিস রাঙাতে যে এনামেল পেইন্ট করা হয়, তাতে ক্ষতিকর উদ্বায়ী জৈবযৌগ ভিওসি থাকে।বিশ্ব স্বাস্থ্য সংস্থার এক গবেষণায় দেখা যায়, সারাক্ষণ রঙের কাজের সংস্পর্শে থাকা মানুষের ফুসফুসের ক্যানসার হওয়ার ঝুঁকি ২০ থেকে ৪০ শতাংশ বৃদ্ধি পায়।তবে কিছু সাধারণ সতর্কতা অবলম্বন করলে রং ব্যবহারজনিত এসব স্বাস্থ্যঝুঁকি এড়ানো যেতে পারে বলে মনে করেন বাংলাদেশ প্রকৌশল বিশ্ববিদ্যালয়ের রাসায়নিক প্রকৌশল বিভাগের সাবেক চেয়ারম্যান অধ্যাপক দিল আফরোজা বেগম। তিনি প্রথম আলোকে বলেন, রঙের ক্ষতিকর রাসায়নিক উপাদানগুলো কতক্ষণ পর্যন্ত স্বাস্থ্যের ওপর বিরূপ প্রতিক্রিয়া তৈরি করতে পারে, তা বোঝার অন্যতম একটি উপায় হচ্ছে এর গন্ধ। রঙের গন্ধ একেবারে দূর হওয়ার পরই সেই ঘরে বসবাস শুরু করুন। প্রশস্ত দরজা-জানালার ব্যবস্থা যেন থাকে, সেদিকে খেয়াল রাখুন এবং ঘরে আলো-বাতাসের পর্যাপ্ত যাতায়াত নিশ্চিত করুন।,কোন ঘরে কোন রং?ঘরের দেয়ালে রং ব্যবহারের ক্ষেত্রে বাসিন্দাদের পছন্দ বা রুচি ও মনস্তাত্ত্বিক দিকগুলো প্রাধান্য পায়। সাধারণত বিভিন্ন ঘরের রং আলাদা হলেই ভালো হয়। তবে ঘরের তিন দেয়াল অফ-হোয়াইট কিংবা সাদা রেখে বাকি এক দিকের দেয়ালে রঙের ভিন্নতা আনলে সব দিক থেকেই ভালো।রেডিয়েন্ট ইনস্টিটিউট অব ডিজাইনের চেয়ারপারসন গুলশান নাসরিন চৌধুরী বলেন, ড্রয়িংরুমের দেয়ালের রং হতে পারে লাল। রংটি চিত্তাকর্ষক এবং জমজমাট পরিবেশের সঙ্গে মানানসই। সবার আগে যেহেতু এ ঘরই বাইরের মানুষের চোখে পড়ে, রুচির পরিচয় অনেকখানি তুলে ধরা যায় অতিথিকক্ষের মাধ্যমে। খাবারঘরের দেয়ালটিতেও উজ্জ্বল রং (যেমন: কমলা) ব্যবহার করতে পারেন। এ ঘরে সাধারণত হই-হুল্লোড়, আড্ডা খুব বেশি হয়। তাই উজ্জ্বল রংগুলো সেখানে সুন্দর অনুষঙ্গ হিসেবে কাজ করে। ছোট শিশুদের ঘরের রং বাছাইয়ের ক্ষেত্রে ছেলেদের জন্য নীল আর মেয়েদের জন্য গোলাপি ধাঁচের রং ব্যবহার করা যেতে পারে। এ ছাড়া একরঙা দেয়ালের পরিবর্তে একটি ফিচার দেয়ালে বিভিন্ন রঙের বৈচিত্র্য রাখা যেতে পারে। শোবারঘরের জন্য বেগুনির মতো রং জুতসই। বয়স্ক মানুষেরা বেশি রঙের ব্যবহার অপছন্দ করলে তাঁদের ঘরের জন্য চার দেয়ালেই হালকা বা অফ-হোয়াইট ধরনের রং ব্যবহার করতে পারেন।বিশেষজ্ঞরা মনে করেন, বিভিন্ন রঙের মিশ্রণ বা ইলিউশন ব্যবহার করলে ফ্লোরাল কিংবা লতাপাতা নকশার ইলিউশনকে প্রাধান্য দেওয়া উচিত। পুরো বাড়ির ছাদ ও মেঝেতেও সাদার ব্যবহার থাকলে ভালো। এতে ঘরগুলোকে প্রশস্ত মনে হয়। অফ-হোয়াইট কিংবা সাদার পরিবর্তে চার দেয়ালজুড়ে একই রং ব্যবহার করলে হিজিবিজি ও আবদ্ধ পরিবেশ সৃষ্টি হয়।,দেশে প্রচলিত যত রং,দেশে বর্তমানে কিছু প্রতিষ্ঠানের প্লাস্টিক পেইন্ট, ডিস্টেম্পার, ইলিউশন ইত্যাদি রং পরিবেশবান্ধব উপায়ে বাজারে এসেছে। তাই রং কেনার আগে অবশ্যই খেয়াল করে কিনুন, তা পরিবেশবান্ধব কি না। আর দামেরও খুব একটা তারতম্য নেই, সাধ্যের নাগালেই। যাঁরা ইতিমধ্যে অন্য রং কিনে ফেলেছেন, তাঁদের জন্য গুলশান নাসরিনের পরামর্শ—রঙের গন্ধ পুরোপুরি শুকিয়ে যাওয়ার পর ঘরে বসবাস শুরু করুন অথবা রঙের বিষক্রিয়া দূর করতে ঘরে বেশি করে ‘ইনডোর প্ল্যান্ট’ লাগান।বাংলাদেশে প্রধানত দুই ধরনের রং তৈরি হয়—ওয়াটার বেইজড ও ওয়েল বেইজড রং। বাংলাদেশ পেইন্টস ম্যানুফ্যাকচারার্স অ্যাসোসিয়েশন (বিপিএমএ) বলছে, ওয়াটার বেইজড রঙে কোনো সিসা ব্যবহৃত হয় না। তবে ওয়েল বেইজড রঙে সামান্য পরিমাণে সিসা ব্যবহৃত হয়।রং ব্যবহারের ঝুঁকি বিষয়ে জানতে চাইলে বিপিএমএর সাবেক মহাসচিব আবদুর রহমান প্রথম আলোকে বলেন, দক্ষিণ এশিয়ার দেশগুলোর মধ্যে বাংলাদেশের রঙেই সবচেয়ে কম সিসা ব্যবহার করা হয়। যেটুকু সিসা ব্যবহৃত হয়, সেটাও দূর করতে কাজ চলছে। বাংলাদেশের গৃহস্থালিতে ব্যবহৃত রংকে পুরোপুরি সিসামুক্ত করার লক্ষ্য নিয়ে দুই-আড়াই বছর ধরে বেসরকারি সংস্থা ইকো-সোশ্যাল ডেভেলপমেন্ট অর্গানাইজেশন (ইএসডিও) এবং বিপিএমএ যৌথভাবে কাজ করছে।"
দেয়ালে টেলিভিশন,"অন্দরসজ্জায় বেশ কিছুদিন ধরেই চলছে দেয়ালজুড়ে আসবাবের ব্যবহার। ইদানীং শুধু আসবাবই নয়, দেয়ালে যুক্ত করা হচ্ছে টেলিভিশন। একদিকে কমে আসছে বাড়ির আয়তন, অন্যদিকে টেলিভিশনের আকৃতিতেও এসেছে পরিবর্তন। বড় পর্দার টেলিভিশনই এখন চলছে বেশি। অন্দরে জায়গা বাঁচানোর পাশাপাশি দেখার সুবিধার্থে এখন ঘরের দেয়ালে টেলিভিশন স্থাপনের বিষয়টি বেশ জনপ্রিয় হয়ে উঠছে, এমনটাই জানালেন রেডিয়েন্ট ইনস্টিটিউট অব ডিজাইনের অন্দরসজ্জাবিদ গুলসান নাসরীন চৌধুরী। ,দেয়ালে টেলিভিশন রাখার জন্য বেশির ভাগ ক্ষেত্রে সাধারণত বসার ঘরের দেয়ালটাকেই বেছে নেওয়া হয়। এ সময় অন্দরসজ্জায় আরও কিছু বিষয়ে খেয়াল রাখার পরামর্শ দিলেন এই অন্দরসজ্জাবিদ। যেখান থেকে টিভি দেখতে কারও কোনো অসুবিধা হবে না, ঘরের এমন কোনো দেয়াল বেছে নিতে হবে। এরপর দেয়ালের ঠিক মাঝ বরাবর বসাতে হবে টিভিটা। এ ক্ষেত্রে দৃষ্টি থেকে কতটুকু দূরত্বে টেলিভিশন স্থাপন করবেন, তা সম্পূর্ণই টেলিভিশনরে আয়তনের ওপর নির্ভর করবে। দেয়ালে মাঝ বরাবর টিভি বসানোর পর বাকি দেয়ালটুকু হয়তো ফাঁকাই পড়ে থাকে। এ জন্য ঘরে কোনো শোপিস কেবিনেট বা শোকেস না রেখে টিভির চারপাশের দেয়ালজুড়ে বসানো হচ্ছে নান্দনিক নকশার তাক। আয়তাকার, বর্গাকার বা ত্রিভুজাকৃতি তাকে নানা রকম জ্যামিতিক নকশার প্রয়োগ তো আছেই; পাশাপাশি ইংরেজি বর্ণমালার বিভিন্ন বর্ণের (এ, ই, এল ইত্যাদি) আকৃতিও শোভা পায়। তাকের ফাঁকে ফাঁকে বসিয়ে দিতে পারেন পছন্দের শোপিস। তবে যাতে হিজিবিজি না দেখায়, সেদিকটাও খেয়াল রাখার পরামর্শ দিলেন এই অন্দরসজ্জাবিদ। কারণ, এতে টিভি দেখার সময় তা দৃষ্টির ব্যাঘাত ঘটাতে পারে। টেলিভিশনের মনিটরটা অনেক বড় হলে অবশ্য দেয়ালজুড়ে তাক না বসানোই ভালো। এ ক্ষেত্রে মনিটরের নিচে মেঝে থেকে ছয় ইঞ্চি বরাবর ফাঁকা রেখে ড্রয়ার বা দরজা দেওয়া তাক বানাতে পারেন। এবার টেলিভিশনের পেছনের দেয়ালটিতে বসিয়ে নিতে পারেন ওয়াল পেপার। দেয়ালে লাগানোর পর টেলিভিশনের তারগুলো যাতে ঘরের সৌর্ন্দযে বাধা হয়ে না দাঁড়ায়, সে জন্য মনিটরের নিচ বরাবর দেয়াল থেকে ছয় ইঞ্চি দূরত্বে ওয়াল পেপার লাগানো আরেকটি পারটেক্স বোর্ড বসিয়ে দিন। তাতে আড়াল হয়ে যাবে তারগুলো। চলছে বিশ্বকাপ ক্রিকেট খেলা। এই সময়টায় প্রায় সব বাড়িতেই থাকছে দলে-বলে মিলে খেলা দেখার আয়োজন। এ জন্য টিভিটাকে দেয়ালে রাখাই ভালো। এতে একসঙ্গে অনেকেই খেলা দেখার সুযোগ পাবেন। খেলা দেখার জন্য মেঝেতে বিছিয়ে নিতে পারেন শতরঞ্জি বা ম্যাট। তাতে কয়েকটি ছোট কুশনও রাখতে পারেন। এ ছাড়া যাঁদের মেঝেতে বসতে অসুবিধা, তাঁদের বসার জন্য দেয়ালের একদিকে সোফার ব্যবস্থাও রাখতে পারেন।গ্রন্থনা: বিপাশা রায়"
বইয়ের তাকে নতুনত্ব,"একটা সময় ছিল যখন বাঙালি পরিবারগুলোর বৈঠকখানার দেয়ালজুড়ে শোভা পেত বইয়ের তাক। কাঠের আলমারিজুড়ে সারি সারিভাবে সাজিয়ে রাখা বইগুলো তুলে ধরত বাড়ির মানুষগুলোর পারিবারিক ঐতিহ্য ও মূল্যবোধকে। সময়ের সঙ্গে সঙ্গে মানুষের জীবনযাত্রায় এসেছে পরিবর্তন। বাড়িতে আলাদা পাঠাগারের ব্যবস্থা করা হয়ে ওঠে না এ সময়ে। তবে ঘরের এক কোনায় ছোট্ট জায়গা নিয়েই করা যেতে পারে বই রাখার আয়োজন।,এখন বিশাল আকৃতির বইয়ের আলমারি নয়, বরং পাশ্চাত্য ঘরানায় ছোট ছোট নকশার বইয়ের তাক অন্দরসজ্জায় খুব জনপ্রিয় হয়ে উঠছে বলে জানালেন অ্যাসথেটিক ইন্টেরিয়রের অন্দরসজ্জাবিদ সাবিহা কুমু। বই একটু কাত করে রাখার যে নিয়ম, তা অনুসরণ করেই একটু আঁকাবাঁকা আর জ্যামিতিক নকশায় বানানো হয় তাকগুলো। যেমন তাকের প্রথম অংশটা একটু বৃত্তাকার নকশায় রেখে তার সঙ্গে জুড়ে দিতে পারেন জিগজ্যাগ বা আঁকাবাঁকা রেখার তাক। তাকগুলোর নকশাটা এমনভাবে করা হয় যাতে কাজের ব্যস্ততার মাঝে একবার হলেও ছুঁয়ে দেখতে ইচ্ছে হবে বইগুলোকে। আলাদা কোনো দেয়ালজুড়ে নয়, বিভিন্ন ঘরের ফাঁকা দেয়ালগুলোতেই বানাতে পারেন এমন নান্দনিক নকশায় বইয়ের তাক। ঘুমানোর আগে একটু আয়েশ করে যাঁদের বই পড়ার অভ্যাস তাঁরা ছোট ছোট কতগুলো বর্গক্ষেত্র নকশার তাক বসিয়ে দিতে পারেন শোয়ার ঘরের বিছানার ওপরের দেয়ালটিতে। এ ছাড়া বসার ঘরে নান্দনিকতা যোগ করতে বড় আকৃতির গোলাকার নকশার তাক বসিয়ে দিতে পারেন।,এই তাক বানানোর সময় আরও কিছু বিষয়ে খেয়াল রাখার পরামর্শ দিলেন সাবিহা কুমু। যেমন, ঘরের দেয়ালটি যদি সাদা হয় সে ক্ষেত্রে বইয়ের তাকে বাদামি বা কালো রং করতে পারেন। আবার ঘরের দেয়ালে যদি অন্য কোনো রঙের ব্যবহার করা হয় তাহলে বইয়ের তাকে সাদা রঙের প্রলেপ ভালো দেখায়। বইগুলোকে ভালো রাখতে প্রয়োজন আলো-বাতাসের। তাই বইয়ের তাকটি যে নকশাই বানান না কেন তা খোলা রাখার পরামর্শ দিলেন এই অন্দরসজ্জাবিদ। এ ছাড়া বইয়ের তাকগুলোর মাঝে মাঝে রাখতে পারেন রঙিন মোম, গাছ বা শোপিস।শুধু বই দিয়েই বাড়ির বসার ঘরটা সাজিয়েছেন আবৃত্তিশিল্পী শিমুল মোস্তফা। বইগুলো যাতে একবারের জন্য হলেও সবাই ছুঁয়ে দেখতে পারেন এ জন্য বইয়ের তাকে কাচ বা অন্য কিছু দিয়ে প্রতিবন্ধকতার ব্যবস্থা করা হয়নি সেখানে। ঘরের কোণে হাতের নাগালে বইয়ের তাক রাখলে তা একবারের জন্য হলেও বাড়ির প্রতিটি সদস্যকে বই পড়তে আগ্রহী করে তুলবে বলে মনে করেন তিনি। অন্দরে বই সাজানোর আরও কিছু দিকনির্দেশনা দিলেন পাঠক সমাবেশের স্বত্বাধিকারী সাহিদুল ইসলাম। যেমন লেখকের নামের আদ্যাক্ষর, বিষয় আর প্রয়োজনীয়তা এই তিনটির যেকোনো একটি নিয়মে সাজাতে পারেন বই। সাধারণত একটু প্রয়োজনীয় বইগুলো হাতের কাছে রাখার পরামর্শ দিলেন তিনি। এ ছাড়া দুষ্প্রাপ্য বইগুলো চামড়া অথবা রেক্সিন দিয়ে বাঁধাই করে নিতে পারেন। অনেকেই সংগ্রহের বইগুলোকে কাগজ দিয়ে বাঁধাই করে থাকেন। বেশির ভাগ ক্ষেত্রেই হাতের নাড়াচাড়ায় বইগুলো আবারও নষ্ট হয়ে যায়। এ ক্ষেত্রে কেনার এক বছর পরপরই প্রতিটি বই কাপড় দিয়ে বাঁধাই করে নিন। এ ছাড়া সপ্তাহে একদিন বইগুলোর ধুলাবালু পরিষ্কার করে নিন। পোকার আক্রমণ থেকে বাঁচাতে বইয়ের তাকের কোনায় কোনায় ন্যাপথালিন অথবা শুকনো মরিচ পোড়াও রাখতে পারেন।"
অন্দরে অফিস,"আপনি হয়তো বাড়িতে বসেই সারেন অফিসের নানা কাজ, কিংবা নিজস্ব ব্যবসার কাজগুলো। যেখানে জায়গা পান সেখানেই ল্যাপটপ নিয়ে বসে পড়তে হয় আপনাকে। কিন্তু চাইলে অন্দরে ছোট পরিসরেই বানিয়ে নিতে পারেন ছোট্ট একটা অফিস। অন্দরের অফিসই না হয় হলো সেটি। এ ধরনের অফিস স্মল অফিস হোম অফিস (সোহো) নামে পরিচিত। জানালেন ইনস্টিটিউট অব ইনোভেটিভ ডিজাইনের ইন্টেরিয়র ডিজাইনার সাঈদা ফজিলাতুন নাজ।অফিস ইন্টেরিয়র মানেই ব্যয়বহুল একটা ব্যাপার তবে হোম অফিসের ইন্টেরিয়রের ক্ষেত্রে এই বিষয়টি একেবারেই উল্টো এমনটাই জানালেন সাঈদা ফজিলাতুন নাজ। বাসার আরামদায়ক কোনো জায়গায় খুব সাধারণ জিনিস দিয়ে শুরু হতে পারে এই স্মল অফিসের কাজ। বাড়িতে স্মল অফিসের জন্য আলাদা জায়গা থাকলে তো ভালোই, তবে তা যদি সম্ভব না হয় সে ক্ষেত্রে খাবার ঘরের একদিকে অথবা বারান্দার মাঝে করা যেতে এই হোম অফিসের আয়োজন।হোম অফিসের অন্দরসজ্জায় যে জিনিসটি অপরিহার্য তা হলো টেবিল। তবে টেবিলটির আকার কেমন হবে তা সম্পূর্ণ নির্ভর করবে কাজের ধরনের ওপর। সাধারণত টেবিলের আকৃতিটা অন্তত দুই বাই তিন ফুট হওয়া ভালো। এ ছাড়াও প্রয়োজনীয় কাগজপত্র রাখতে টেবিলের একদিকে বানাতে পারেন ওয়াল কেবিনেট বুকশেলফ। তবে অনেক সময় আলাদা করে অনেকের বাড়িতে এ ধরনের শেলফ বানানোর জায়গা থাকে না, সে ক্ষেত্রে তাঁদের টেবিলের িনচের অংশে কেবিনেট বানানোর পরামর্শ দিলেন এই অন্দরসজ্জাবিদ। চাইলে টেবিলের ওপরের দেয়ালকেও কাজে লাগাতে পারেন। এখন বাজারে অনেক নান্দনিক নকশার ফলস কেবিনেট বা কাঠের তাক পাওয়া যায়। এ ধরনের কেবিনেটেও রাখতে পারেন প্রয়োজনীয় জিনিস।সাধারণ বৈদ্যুতিক আলোর ব্যবহার তো আছেই, এ ছাড়াও কাজের টেবিলটির এক কোণে রাখতে পারেন টেবিল ল্যাম্প। এ ছাড়াও কাজের প্রয়োজনে যাঁরা বাড়িতে আসবেন তাঁদের বসার জন্য সোফার ব্যবহার করা যেতে পারে। যেহেতু অফিসের এই আয়োজনটা বাড়ির ভেতর, তাই অন্য ঘরের সঙ্গে সামঞ্জস্য রেখে কিছু নান্দনিক জিনিসের ব্যবহার করতে পারেন। যেমন কিছু ঘরে রাখার গাছ ঝুলিয়ে দিতে পারেন ঘরের দেয়ালে, মূল টেবিলের পাশে ছোট একটা টেবিলে রাখতে পারেন ল্যাম্পশেড, ঘরের দেয়ালে একটা পেইন্টিং ঝুলিয়ে দিলেও মন্দ দেখাবে না।হোম অফিস করার সময় আরও কিছু বিষয় মাথায় রাখার পরামর্শ দিলেন সাঈদা ফজিলাতুন নাজ। কাজের প্রয়োজনে অনেক সময় বাইরের লোক আসার দরকার হতে পারে, তাই শোবার ঘরে হোম অফিসের আয়োজন না করাই ভালো। এ ছাড়াও যেহেতু অফিসটা ঘরের ভেতর তাই আসবাব থেকে শুরু করে সবকিছুতেই একটু উজ্জ্বল রঙের পরশ থাকা ভালো, যেন ঘরের ভেতর অফিস হওয়ার কারণে ঘরের নান্দনিক ছন্দটা না হারিয়ে যায়।"
স্নানঘরে সতেজতা,"অন্দরসজ্জার নান্দনিক আবহটুকু এখন ছড়িয়ে পড়ছে স্নানঘরেও। বেসিন, কেবিনেট, আয়না আর শৌখিন কিছু সামগ্রীর ব্যবহারে ছোট পরিসরের স্নানঘরেও ফুটিয়ে তোলা হচ্ছে স্নিগ্ধতার আবেশ। খুব সাধারণ জিনিসের ব্যবহারেই সাজাবেন স্নানঘর, সে বিষয়ে জানালেন এক্সটেরিয়র-ইন্টেরিয়রের ইন্টেরিয়র ডিজাইনার আনিসুল ইসলাম। ছোট বা বড়—আয়তন যেমনই হোক না কেন, স্নানঘরে কেবিনেটের ব্যবহারটা এখন বেশ জনপ্রিয়। কেবিনেট তৈরি করতে সাধারণত সেগুন, শীলকড়ই কাঠ ব্যবহার করা হয়। তবে বাজেট যদি কম থাকে, তাহলে বিভিন্ন ধরনের বার্মা টিক, ব্রাউন টিক বোর্ড দিয়েই তৈরি করে নিতে পারেন কেবিনেট। কেবিনেট বানানোর পর তাতে লেকার পলিশ করে নিন। এতে করে পানি লাগলেও নষ্ট হবে না কাঠ। স্নানঘরের মেঝেতে অফ হোয়াইট (হালকা সাদা রঙের) টাইলস ব্যবহার করা ভালো। খুব গাঢ় রং যেমন কালো বা বাদামি রঙের টাইলসের ব্যবহার স্নানঘরের পরিসরকে আরও ছোট করে তোলে।  বাথরুমে ব্যবহৃত আয়নার চারদিকে কাঠের ফ্রেম বসিয়ে তাতে খোদাই করে নিতে পারেন কোনো নকশা।  সাধারণত আয়নার নিচে একটি কাচের তাক বসিয়ে তাতে সাবান, শ্যাম্পুর মতো প্রসাধনীগুলো রাখা হয়। এভাবে ছোট পরিসরে একসঙ্গে অনেকগুলো জিনিস রাখার যেমন অসুবিধা, তেমনি ব্যবহারের সময় স্বাচ্ছন্দ্য পাওয়া যায় না। এ জন্য দেয়ালের সুবিধাজনক স্থানে বানিয়ে নিতে পারেন প্রসাধনীর কাউন্টার। হাতে আঁকা কাচ ত্রিভুজ নকশায় কেটে দুই বা তিন ধাপে তা দেয়ালে বসিয়ে দিন। ওপরের দিকের প্রথম ধাপটিতে রাখতে পারেন রংবেরঙের ফুল বা শোপিস। প্রসাধনী রাখার জন্য অন্য তাকগুলোকে বেছে নিন। শৌখিন কিছু সামগ্রী দিয়েও সাজিয়ে তুলতে পারেন স্নানঘরটিকে। এ ক্ষেত্রে বেসিন কেবিনেটের ওপর সাজিয়ে রাখতে পারেন এগুলো। তবে মনে রাখবেন, বাথরুমে রাখা শোপিসগুলো চিনামাটির তৈরি হওয়াই ভালো। বাথরুমে দুটি তোয়ালে ব্যবহার করতে পারেন। এ ক্ষেত্রে ১৫ দিন পর পর তা বদলে দিন। বাথরুমের টাইলস দাগহীন রাখতে বাথরুম ব্যবহার শেষে পুরো মেঝে পানি দিয়ে পরিষ্কার করে তা শুকিয়ে নিন। এ ছাড়া বাথরুমে পানিভর্তি বাটিতে ছড়িয়ে দিতে পারেন বেলিফুল।"
ঈদের দিন ঝকঝকে ঘর,"ঈদে পশু কোরবানি, মাংস কাটা, তুলে রাখা ইত্যাদি কাজ তো আছেই। ঘর ও এর আশপাশটা পরিষ্কার রাখাটাই এ সময় বড় সমস্যা। আবার উৎসবের আমেজটাও তো বজায় রাখতে হবে। এ বিষয়ে পরামর্শ দিয়েছেন রান্নাবিদ সিতারা ফিরদৌস ও ফাতিমা আজিজ।,মাংস আনার আগেঘরের ড্রয়িং, ডাইনিং, রান্নাঘর গরম পানি ও সোডা দিয়ে ধুয়েমুছে পরিষ্কার করে রাখতে হবে। যে পাত্রে করে মাংস আনা হবে, সেগুলো আগে থেকেই ধুয়েমুছে পরিষ্কার করে রাখতে হবে।মাংস আনার সময় নানা জায়গায়, বিশেষ করে সিঁড়িতে রক্ত জমাট বেঁধে ছোপ ছোপ দাগ পড়ে যায়। পরে তা পানির ধারায় ধুয়ে ঝাড়ু দিয়ে ভালোভাবে পরিষ্কার করে ফেলতে হবে।যেখানে মাংস রাখা হবে, সেই স্থানটুকু জীবাণুনাশক তরল যেমন—স্যাভলন বা ডেটল মেশানো সাবান-পানি দিয়ে মুছে নিতে হবে। এরপর একবার পরিষ্কার পানি দিয়ে মুছে নিতে হবে।মাংস আনার পরেমাংস ঘরে আনার পর রক্তের দাগ পড়লে অবশ্যই তা পরিষ্কার করে ফেলতে হবে।শুকনা কাপড় দিয়ে মাংস মুছে পরিষ্কার করে শুকনা প্যাকেটের ভেতর রাখতে হবে।মাংস আনার অন্তত আধা ঘণ্টা পর ফ্রিজে ভরতে হবে।গরু বা খাসির ভুঁড়ি সম্ভব হলে বাইরে থেকে পরিষ্কার করে আনাই ভালো।মাংস আর ভুঁড়ি সিংকে রেখে পরিষ্কার করলে চর্বি জমে সিংক অথবা কলতলায় পানি বের হওয়ার জায়গা বন্ধ হয়ে যেতে পারে। তাই প্রচুর পরিমাণে পানি ও গরম পানি ঢালতে হবে, যাতে অতিরিক্ত তেল, চর্বি, ময়লা পরিষ্কার হয়ে যায়।ঘরে মাংস আনার পর মাংস টুকরা করে কাটাকাটির পর সংরক্ষণ করে রেখে অবশ্যই ঘরটাকে গরম পানির সঙ্গে মিশিয়ে টাইলস ক্লিনার, স্যাভলন, ফিনাইল দিয়ে মেঝেটা মুছে ফেলতে হবে।ঘরে এয়ার ফ্রেশনার ব্যবহার করতে পারেন, ঘর থেকে যেন মাংসের কোনো দুর্গন্ধ না বের হয়।,অনেক সময় রান্নাঘর ছোট থাকলে আর মাংস বেশি হলে তা খাবার ঘরে রাখা যেতে পারে।জীবাণুমুক্ত ঘরপশু কোরবানি দেওয়া থেকে শুরু করে ঘরে এনে মাংস সংরক্ষণ করা পর্যন্ত প্রতিটি ধাপে থাকতে হবে পরিচ্ছন্নতা, যেন আশপাশ থাকে জীবাণুমুক্ত। এ বিষয়ে পরামর্শ দিয়েছেন মা ও শিশুস্বাস্থ্য ইনস্টিটিউটের মেডিসিন বিভাগের বিশেষজ্ঞ মো. কামরুজ্জামান। পশু জবাই দেওয়ার পরে যে রক্ত বের হয়, তা মাটিতে পুঁতে ফেলতে হবে। মাংস কাটাকাটি করার পর হোগলাটা পুড়িয়ে ফেলতে হবে, তা না হলে অ্যানোফিলিশ মশার উপদ্রব বেড়ে ম্যালেরিয়া হওয়ার আশঙ্কা থাকে। হোগলা পোড়ানোর গন্ধ মশা তাড়ানোর কাজ করে।বেকিং পাউডার বা কাপড় কাচার সোডা গরম পানিতে মিশিয়ে সিংকে ঢাললে চর্বি কমে যাবে এবং তেলতেলে ভাবটা চলে যাবে। ঘরের মেঝেতে ব্লিচিং পাউডার ব্যবহার করা যাবে না। এটি মেঝের ক্ষতি করে। এর বদলে কাপড় কাচার সোডা ব্যবহার করাই ভালো। কাপড় কাচার সোডা ব্যবহারের পর ফিনাইল দিয়ে মুছলে ঘর জীবাণুমুক্ত হয়ে যাবে।ভুঁড়ি বা মাংস পরিষ্কারের সময় হাতে গ্লাভস পরলে ভালো হয়। না হলে হাত কেটে যেতে পারে। কাটা স্থানে জীবাণুর সংক্রমণও হতে পারে।নাঈমা আমিন"
খেয়ালের খেলাঘর,"ঘরের ভেতরেই যদি গড়ে তোলা যায় শিশুর কল্পনার মতো একটা জগৎ! সেই ঘরে সে খেলবে, পড়বে, নিজের মতো সময় কাটাবে। মোট কথা, ঘরটা যে তার নিজস্ব, সেই অনুভূতিটাও পাবে। পাশ্চাত্যের দেশগুলোতে শিশুদের জন্য বাড়ির ভেতরে খেলার ঘরের ধারণাটা বেশ জনপ্রিয়। তবে আমাদের দেশে এখনো অনেকেই এটাকে বিলাসিতা বলে মনে করেন। ,শিশুদের খেলার জন্য এই ধরনের আয়োজন করতে চাইলে আলাদা ঘর হলে তো ভালোই হয়, তবে তা যদি সম্ভব না হয় সে ক্ষেত্রে বাসার যে ঘরে জায়গা একটু বেশি, সেই ঘরের ভেতরেই এমন আয়োজন করা সম্ভব—এমনটাই জানালেন অ্যাসথেটিক ইন্টেরিয়রের অন্দরসজ্জাবিদ সাবিহা কুমু। এ ক্ষেত্রে প্রথমেই ঘরের দেয়ালের রঙের বিষয়টিকে প্রাধান্য দিতে হবে। ছেলে শিশু হলে সবুজ, হলুদ রং বেছে নিতে পারেন। আর মেয়েদের ঘরের দেয়ালে গোলাপি রংই মানায়। তবে যেহেতু বাচ্চাদের ঘর, সে ক্ষেত্রে একদিকের দেয়ালে করতে পারেন ওয়াল পেইন্টিং। যাঁরা কম বাজেটের মধ্যেই শিশুর জন্য এ ধরনের আয়োজন করতে চান, তাঁরা দেয়ালজুড়ে লাগাতে পারেন বিভিন্ন কার্টুন আঁকা ওয়ালপেপার। বাচ্চাদের ঘরে খুব বেশি আসবাব না রাখাই ভালো। চাইলে ঘরের ভেতর একটু নিচু বিছানা আর দেয়ালজুড়ে বাচ্চাদের খেলনা গুছিয়ে রাখার জন্য রাখতে পারেন ওয়াল কেবিনেট। বিছানার ওপরের দিকে দেয়ালে লাগিয়ে রাখতে পারেন বিভিন্ন সময়ে পরিবারের সদস্যদের সঙ্গে তোলা আনন্দঘন কিছু মুহুর্তের ছবি। নিজের দুই শিশুর জন্য আলাদা ঘর সাজিয়ে দিয়েছেন সানিডেল স্কুলের শিক্ষিকা নায়লা তাবাসসুম। তিনি জানালেন, খাওয়া বা ঘুম পাড়ানোর সময় পরিবারের সদস্যদের ছবি দেখিয়ে গল্প করলে তা বাচ্চাদের মনে পারিবারিক বন্ধনটাকে দৃঢ় করে তুলবে। শহুরে শিশুরা যেহেতু প্রকৃতির কাছাকাছি থাকার সুযোগ কম পায়, তাই ঘরের ভেতরেও এই আয়োজন করে দেওয়া যেতে পারে। এ জন্য দেয়ালজুড়ে লাগাতে পারেন সূর্য, ফুল, মাছ, পোকা, প্রজাপতির আকারে তৈরি আলোর শেড। সম্ভব হলে ঘরের ছাদে ফলস সিলিংয়ে কাঠের কাঠামো বসিয়ে সেখান থেকে ঝুলিয়ে দিতে পারেন শিশুর পছন্দমতো পশুপাখির খেলনা। এ ছাড়া ঘরের চাদর ও পর্দায় ব্যবহার করতে পারেন ফুলেল মোটিফ। রূপকথার আবহ তৈরির জন্য ঘরের ভেতরে ছাদ থেকে ঝুলিয়ে দিতে পারেন সাদা রঙের মশারি। পছন্দমতো কাপড়ের ফ্রেমে বৃত্তাকারভাবে মশারির নেট জোড়া লাগিয়ে দিলেই তৈরি হয়ে যাবে এই নান্দনিক মশারি। একইভাবে শিশুর খেলনা গুছিয়ে রাখতে ব্যবহার করতে পারেন নাইলনের জাল দিয়ে তৈরি টয় নেট। আর এভাবেই অল্প কিছু জিনিসেই সাজিয়ে তুলতে পারেন আপনার ছোট শিশুর ঘরটিকে। গ্রন্থনা: বিপাশা রায়"
ঘর থাকুক ঝকঝকে,"ছোট্ট কিংবা বড় ঘর—যেমনই হোক, সেই ঘরে থাকতে হবে পরিচ্ছন্নতার ছাপ। ঘরের কোনায় কোনায় জমতে দেওয়া যাবে না ঝুল কিংবা মাকড়সার বসতি। তাই ঘরের প্রতিটি সামগ্রী পরিষ্কারের জন্য ব্যবহার করতে পারেন আলাদা ন্যাপকিন, ডাস্টার কিংবা তোয়ালে। ইদানীং বাজারে পাওয়া যাচ্ছে বাহারি রঙের কিংবা বাহারি ডিজাইনের ঘর পরিষ্কারের ন্যাপকিন। তবে কখনোই পুরোনো অপরিষ্কার কাপড় দিয়ে ঘর কিংবা ঘরের কোনো সামগ্রী পরিষ্কার করা উচিত নয়। ন্যাপকিন, ডাস্টার, তোয়ালে যা-ই ব্যবহার করা হোক না কেন, ঘর পরিচ্ছন্নের জন্য সেটিকেও সাবান কিংবা ডিটারজেন্ট দিয়ে ধুয়ে-মুছে রোদে শুকিয়ে পরিষ্কার করে ব্যবহার করতে হবে। তবেই তো ঘর হবে জীবাণুমুক্ত। এ বিষয়ে পরামর্শ দিয়েছেন গার্হস্থ্য অর্থনীতি কলেজের গৃহ ব্যবস্থাপনা ও গৃহায়ণ বিভাগের সহযোগী অধ্যাপক রীনাত ফওজিয়া এবং রান্নাবিদ সিতারা ফিরদৌস।,জেনে নিন ঘরের কাঠের ভিন্ন ভিন্ন ধরনের আসবাব মোছার জন্য ভিন্ন ভিন্ন ধরনের পরিষ্কার ন্যাপকিন ব্যবহার করতে হবে। যেমন কাঠের চেয়ার, টেবিল, ড্রেসিং টেবিল, শোকেস, ওয়ারড্রোব—এগুলো মোছার জন্য অবশ্যই শুকনো ন্যাপকিন ব্যবহার করতে হবে। ভেজা ন্যাপকিন ব্যবহার করা যাবে না। খাবার টেবিলের ওপরের কাচটা মোছার জন্য আলাদা ন্যাপকিন রাখতে হবে। যতবারই খাওয়া হবে, খাবার পরপরই ডাইনিং টেবিলের কাচ মুছে ফেলতে হবে। তা না হলে দাগ পড়ে যাবে। পারটেক্সের টেবিল শুকনো পরিষ্কার ন্যাপকিন দিয়ে মুছে ফেলতে হবে। আয়না পরিষ্কারের জন্য ব্যবহার করতে পারেন কাচ পরিষ্কারক তরল। সে ক্ষেত্রে প্রথমে কাচের ওপর কাচ পরিষ্কারক তরল দিয়ে তারপর টিস্যু দিয়ে মুছে ফেললে কিংবা পরিষ্কার ন্যাপকিন দিয়ে মুছে ফেললে নতুনের মতো লাগবে কাচের আয়না। দেয়ালে টানানো ছবির ফ্রেম কিংবা দেয়াল সাজানোর সামগ্রীগুলো মোছার জন্য আলাদা পরিষ্কার শুকনো ন্যাপকিন ব্যবহার করতে হবে। ঘরের ঝুল ঝাড়ার জন্য বিভিন্ন ধরনের ঝাড়ন পাওয়া যায়, সেসব ব্যবহার করতে পারেন। বেসিনের পাশে সব সময় হাত মোছার জন্য পরিষ্কার তোয়ালে রাখতে হবে। রান্নাঘরে যেহেতু আঠালো ভাব থাকে, তাই রান্নাঘরের চুলা, কেবিনেট এসব পরিষ্কারের জন্য আলাদা ন্যাপকিন রাখতে হবে। কখনোই চুলা কিংবা চুলার আশপাশে মোছার ন্যাপকিন দিয়ে কেবিনেট মোছা যাবে না, তাহলে আঠালো ভাব কিংবা কালো দাগ হয়ে যাবে। রান্নাঘরে রান্নার সময় হাত মোছার জন্য আলাদা পরিষ্কার তোয়ালে রাখতে হবে। থালাবাসন ধোয়ার পরে সেগুলো শুকনো ন্যাপকিন কিংবা নরম পরিষ্কার তোয়ালে দিয়ে মুছে তারপর র্যা কে রাখতে হবে, তা না হলে পানি জমে দাগ বসে যাবে। প্লাস্টিকের আসবাব মোছার জন্য শুকনো ন্যাপকিন ব্যবহার করতে হবে। জানালার গ্রিল শুকনো ন্যাপকিন দিয়ে মুছে ফেলতে হবে। থাই গ্লাস পরিষ্কারের জন্য সাবান-পানিতে ন্যাপকিন ভিজিয়ে তারপর মুছে ফেলতে হবে। পরে আরেকবার পরিষ্কার পানি দিয়ে মুছে নিতে পারেন। অনেক সময় ঘরের মেঝে মুছতে আমরা পুরোনো অপরিষ্কার কাপড় ব্যবহার করি। কিন্তু এটা ব্যবহার করা ঠিক নয়; বরং পরিষ্কার ন্যাপকিন ভিজিয়ে ঘর পরিষ্কার করা উচিত। ঘরের মেঝে মোছা হয়ে গেলে ন্যাপকিন সাবান দিয়ে ধুয়ে রোদে শুকিয়ে রাখতে হবে, তা না হলে গন্ধ হয়ে যাবে কিংবা দাগ পড়ে যাবে। ঘরের মেঝে পরিষ্কারের জন্য মপ, নাইলনের সুতা বাঁধা ঝাড়নগুলো ব্যবহার করতে পারেন। মপের মাথায় যে ফ্লানেলের কাপড় থাকে, সেটা ঘর পরিষ্কারের পরপরই ধুয়ে শুকিয়ে রাখতে হবে। রান্নাঘরের চুলা, চুলার আশপাশ মোছার ন্যাপকিন সপ্তাহে তিন-চার দিন পরপরই ধুয়ে রোদে শুকাতে দিতে হবে। রান্নাঘরের কেবিনেট পরিষ্কারের ন্যাপকিন সপ্তাহে অন্তত দুই দিন সাবান-পানি দিয়ে ধুয়ে পরিষ্কার করে রোদে শুকিয়ে রাখতে হবে। ঘরের আসবাব পরিষ্কারের ন্যাপকিন সপ্তাহে এক দিন পরিষ্কার করতে হবে।,দরদামঢাকার বিভিন্ন বাজার ঘুরে দেখা যায়, বিভিন্ন আকার, ডিজাইন ও বিভিন্ন রঙের ঘর পরিষ্কারের ন্যাপকিন পাওয়া যাচ্ছে। আবার ঘরের মেঝে মোছার জন্য মপ, তোয়ালে, ডাস্টারও পাওয়া যাচ্ছে। ভিন্ন ভিন্ন আকৃতির ওপর নির্ভর করে এসব ঘর পরিষ্কারের ন্যাপকিন ও তোয়ালের দরদাম। শুধু সাদা কাপড়ের ডাস্টার না কিনে কিনতে পারেন এসব নানা রঙের, নানা ডিজাইনের বাহারি ধরনের ন্যাপকিন। সুতির কাপড়ে হাতের কাজ করা বিভিন্ন ডিজাইনের ন্যাপকিন পাওয়া যাবে ৫০-৩০০ টাকায়, গেঞ্জির কাপড়ের ন্যাপকিন পাওয়া যাবে ৬০-২০০ টাকায়, স্ট্রাইপ নকশা করা ন্যাপকিনের দাম পড়বে ৩০-১৫০ টাকা। বিভিন্ন আকারের ভিন্ন ভিন্ন রঙের তোয়ালে পাওয়া যাবে ২০-৩ ৫০ টাকায়, বিভিন্ন ধরনের মপের দাম পড়বে ১০০-৩৫০ টাকা।,কোথায় পাওয়া যাবেঢাকার নিউমার্কেট, গাউছিয়া মার্কেট, মৌচাক মার্কেট, আনারকলি মার্কেট, ফরচুন শপিং মল, গুলশান ডিসিসি মার্কেট-১, বসুন্ধরা শপিং মলের দেশী দশ, আড়ং, বিবিআনা। নাঈমা আমিন"
ঘর সাজাতে বাঁশের আসবাব,"গায়েহলুদের অনুষ্ঠানে সবার সোফা তৈরি করে দিয়েছিলেন, সেই থেকে শুরু। আমির হোসেনের তৈরি বাঁশের রকমারি আসবাব এখন মৌলভীবাজারের কমলগঞ্জ উপজেলায় বেশ জনপ্রিয়। সিরাজ কুটির শিল্প নামে তাঁর বিক্রয়কেন্দ্রটি জমে উঠেছে বেশ। সোফা, খাবার টেবিল, ড্রেসিং টেবিল, খাট, আলনা সবই তৈরি করছেন তিনি। কমলগঞ্জের শমশেরনগর বাজার থেকে পাঁচ মিনিটের পথ বড়চেগ গ্রাম। বড়চেগ এলাকায় শমশেরনগর-শ্রীমঙ্গল প্রধান সড়কের ধারে দোকানটির অবস্থান। এসব আসবাব নিজেই তৈরি করেন তিনি, সাহায্যকারী আছেন কয়েকজন। আমির হোসেন জানান, কোনো প্রকার প্রশিক্ষণ ছাড়াই কাজ শুরু করেছিলেন। পরে চট্টগ্রামের বন গবেষণাগারে গিয়ে প্রশিক্ষণ নেন। তাঁর তৈরি বাঁশের সামগ্রীতে কটু গন্ধও নেই, পোকার আক্রমণেরও ভয় নেই। অন্তত দশ বছর স্থায়িত্বের নিশ্চয়তা দিচ্ছেন তাঁরা। এখানে বাঁশের তৈরি খাট ১০ থেকে ২৪ হাজার টাকা। ডাইনিং টেবিলের দাম ১৫ থেকে ১৭ হাজার টাকা। আলনা তিন হাজার টাকা। সোফা ১২ থেকে ২৮ হাজার টাকা।"
সদর সুন্দর,"নিজের ঘর মানেই প্রশান্তির জায়গা। আর এই প্রশান্তি ভাবটা চলে আসে ঘরে ঢোকার দরজাটা দেখলেই। নগরজীবনে একটা ফ্ল্যাট বা অ্যাপার্টমেন্টের সদর দরজার বাইরে খুব বেশি জায়গা থাকে না। তবুও সেই অল্প জায়গা নানা ধরনের জিনিস দিয়ে সাজিয়ে নিতে পারে। আর দরজাটাও হতে পারে সুন্দর, অন্য রকম। অন্দরসজ্জা প্রতিষ্ঠান ইন-এক্স সিটি ডিজাইনের ইন্টেরিয়র ডিজাইনার ওমর সোহেল বলেন, আজকাল ঘরের ভেতরের সাজসজ্জার পাশাপাশি সবাই ঘরে প্রবেশের মূল দরজার সজ্জাতেও মনোযোগ দিচ্ছেন। বাইরে থেকে তো ঘরের সাজ দেখা যায় না। তাই প্রধান দরজা এবং এর আশপাশের সাজসজ্জা দেখে ভেতরটা অনুমান করা যায় সহজে। তা ছাড়া সারা দিন বাইরের ক্লান্তি কাটিয়ে ঘরে প্রবেশের আগে এই জায়গাটাই অনেকটা প্রশান্তি এনে দিতে পারে।,যে বাড়িতে যেমন জায়গা, সেখানে সেভাবেই দরজার সাজসজ্জা ঠিক করা উচিত বলে জানান ওমর সোহেল। ফ্ল্যাট বা অ্যাপার্টমেন্টের দরজার বাইরে সাধারণত দেড় থেকে দুই ফুট জায়গা পাওয়া যায়। আর তাই বাসায় বসবাসকারীদের রুচির সঙ্গে মিলিয়েই সাজানো উচিত প্রবেশমুখের সে জায়গাটুকু।ইকো ইনভেটরসের চিফ অপারেটিং অফিসার ফারাজানা গাজী বলেন, বাসার লোকজনের মতামত নিয়েই সাধারণত বাড়ির সদর দরজা সাজানো হয়। অনেকে প্রকৃতি ভালোবাসে, কেউ পছন্দ করেন চিত্রকর্ম, কেউ বা হয়তো নানা ধরনের আসবাব বা কাচের জিনিসের প্রতি দুর্বল। এমন নানা ধরনের জিনিসই দরজার বাইরের সাজসজ্জাতে ব্যবহার করা যায়।সদরে যেমন দরজাডিজাইনারদের মতে, বাসায় প্রবেশের মূল দরজাটা সব সময় মজবুত হওয়া জরুরি। কারণ, পুরো ঘর বা ফ্ল্যাটের সুরক্ষা দেয় এই দরজা। যে কারণে সেগুন বা মেহগনি কাঠের দরজা ব্যবহার করছেন অনেকে। সাধারণত এক পাল্লার দরজা বেশি চোখে পড়লেও আজকাল দুই পাল্লার দরজাও দেখা যাচ্ছে। অনেক অ্যাপার্টমেন্টে আবার দুই দিক দিয়ে প্রবেশপথ থাকে। যেখানে একটা দরজা দিয়ে সরাসরি ড্রয়িংরুমে প্রবেশ করা যায় আর অন্যটা দিয়ে লিভিং রুমে। এসব অ্যাপার্টমেন্টের দুটি দরজার কথা মাথায় রেখেই সাজানো হয় বাইরের দিক। ফারজানা গাজী বলেন, যেহেতু প্রধান দরজা, তাই দরজার লকটাও বিশেষ গুরুত্বপূর্ণ। নানা ধরনের দেশি-বিদেশি লক আছে, যেগুলো বাসার নিরাপত্তার পাশাপাশি দরজার সৌন্দর্য অনেকটা বাড়িয়ে দেয়। দরজার ফ্রেমটাও অনেক গুরুত্বপূর্ণ। নানা আকৃতির দরজার ফ্রেম আছে। যেটা অ্যাপার্টমেন্টের ডিজাইনের ওপর নির্ভর করে।,সাজসজ্জাদরজার বাইরের জায়গাটা ছোট হলে সেটাকে বড় দেখানো যায় নানা ধরনের সাজসজ্জা দিয়ে। দরজার পাশের দেয়ালে আয়না বসালে জায়গাটা বড় দেখাবে। এ ছাড়া নানা ধরনের কাঠের ওপরে খোদাই করা ডিজাইন বা টাইলস স্টোন ব্যবহার করে জায়গাটা বড় দেখানো যায়। দরজার পাশে কাঠের বড় আকারের টেরাকোটা ছাড়াও ছোট ছোট একাধিক পেইন্টিং ঝুলিয়ে দেওয়া যেতে পারে। স্ট্রাটা ইন্টেরিয়রের প্রধান নির্বাহী কর্মকর্তা আনিসুল ইসলাম জানান, একটা সময় সদর দরজার পাশে ট্রাডিশনাল সাজসজ্জা দেখা গেলেও এখন চোখে পড়ছে আধুনিক ডিজাইনের সাজ। আগে অনেক বেশি করুকাজ করা দরজা ব্যবহার হলেও হালের ফ্ল্যাট বা অ্যাপার্টমেন্টে দরজার পাশের সজ্জাই বেশি গুরুত্ব পাচ্ছে। এখন কেরোসিন কাঠের ওপর মেটাল, অ্যাফেস, তামা ইত্যাদি ব্যবহার করে ডিজাইন হচ্ছে। দরজার বাইরে ব্যবহার করা হচ্ছে সিরামিক বা র্যাপটিক টাইলস।দেয়ালের পাশে রাখা যায় নানা ধরনের ছোট গাছের টব। টব রাখতে চাইলে এমন গাছ বেছে নেওয়া উচিত, যাদের সপ্তাহে একবার আলো-বাতাস হলেই চলবে। এ ছাড়া আশপাশের ফাঁকা স্থানে আঁকা চিত্রকর্ম ঝুলিয়ে দিলেও জায়গাটা ভালো দেখাবে। এ ছাড়া বাড়তি জায়গা থাকলে একটা শ্ু র্যাক (জুতা রাখার বাক্স) বসিয়ে দিতে পারেন একপাশে। দরজা খুললেই সামনে যে জায়গাটা চোখে পড়বে, সেই জায়গাটাতেও বাইরের আবহের সঙ্গে মিল রাখা যেতে পারে। ওয়াল ব্রাকেট লাইট বা লুকানো বাতি দিয়েও জায়গাটা ঝলমলে করে তুলতে পারেন।বাজারে নানা ধরনের দরজা পাওয়া যাচ্ছে আজকাল। এক ও দুই পাল্লার দরজা তো আছেই, আবার বাঁকানো দরজাও পাওয়া যায়। এগুলো সাধারণত ফ্ল্যাটের নকশার ওপর নির্ভর করে। প্রধান দরজায় সব সময় মজবুত কাঠ ব্যবহার করার পরমর্শ দিলেন সংশ্লিষ্ট ব্যক্তিরা। তবে পুরোনো ঢঙের দরজার বাইরে এসে আজকাল অনেকটা সাধারণ দরজাও হচ্ছে। দরজার কাঠে সবেচেয়ে বেশি চলছে সেগুন। বার্মাটিক সেগুন কাঠের ওপর সহজেই কারুকাজ করা যায়। সেগুন ছাড়াও মেহগনি ও সুন্দরী কাঠের দরজার চাহিদা বেড়েছে। দামে কিছুটা সাশ্রয়ের কথা ভাবলে কেরোসিন কাঠের দরজা তৈরির পরামর্শ দিলেন ডিজাইনাররা। দরজার সৌন্দর্য বাড়াতে কাঠের সঙ্গে আজকাল কাচের চলটাও বেড়েছে। নানা ধরনের ডিজাইন করা ডেকোর গ্লাস ব্যবহৃত হচ্ছে কাঠের পাশাপাশি।"
খোলামেলা রান্নাঘর,"রান্নাঘর বলতেই কাটা, বাটা আর চুলার আঁচের কথা মাথায় আসে। তবে এমন রান্নাঘরও অনেক বাড়িতে দেখা যায়, যেখানে ভারী রান্নাবান্না করা হয় না। বরং রান্নার আগের ও পরের কাজেই বেশি ব্যবহৃত হয়। ড্রাই কিচেন বা ওপেন কিচেন নামেই এটি পরিচিত। ড্রাই কিচেন মূলত ঘরের দৃশ্যমান জায়গাতেই করা হয়ে থাকে। এটি ঘরের সৌন্দর্য বাড়াতেও ব্যবহৃত হয়। ইন্টেরিয়র ডিজাইনার ফারজানা গাজী বলেন, ‘সাধারণত অফিসেই বেশি ব্যবহৃত হয় ড্রাই কিচেন। এ ছাড়া যাঁরা বাড়িতে দুটো রান্নাঘর ব্যবহার করতে চান, তাঁরা একটা মূল রান্নাঘরের বাইরে ওপেন বা ড্রাই কিচেন বানিয়ে নেন। যে রান্নাঘরটি খাবার পরিবেশন, গৃহস্থালির বৈদ্যুতিক যন্ত্রপাতি, থালা-বাসন রাখা ইত্যাদি কাজেই ব্যবহৃত হয়।’নিজের বাসায় ড্রাই কিচেন ব্যবহারকারী সায়মা জাহান বলেন, ‘আমাদের খাদ্যাভ্যাসে যেহেতু তেল-মসলা বেশি ব্যবহৃত হয়, তাই শুধু ড্রাই কিচেনে আমাদের চলবে না। যে কারণে, আমি দুটো রান্নাঘর তৈরি করেছি। একটা রান্নাঘরের চুলায় সব খাবার রান্না করার পর ওপেন কিচেনে এনে সেসব পরিবেশনের জন্য রাখা হয়।’ওপেন কিচেন বা ড্রাই কিচেনে সাধারণত রাখা হয় ওভেন, জুসার, ব্লেন্ডার, বৈদ্যুতিক কেতলি, কফি মেকার, চপার বোর্ড, ছুরি-কাঁচি, থালাবাটি, চামচ, বেশি জায়গা থাকলে ফ্রিজ, হালকা রান্নার জন্য চুলা ইত্যাদি।,যে কাজে এমন রান্নাঘরড্রাই কিচেন সাধারণত এমনভাবে সাজানো থাকে, যাতে ঘরের সৌন্দর্য বেড়ে যায়। এসব কিচেনের সামনের দিকে তিন থেকে চার ফুট উঁচু দেয়াল দিয়ে বাকিটা উন্মুক্ত রাখা হয়। নানা ধরনের লাইট ও ফলস সিলিং দিয়ে এই রান্নাঘরকে আরও আকর্ষণীয় করা যায়। এটি সাধারণত লিভিং রুম বা ডাইনিংয়ের পাশে বানানো হয়। ফলস সিলিংয়ের ওপরে লাইট দিয়ে মৃদু আলো তৈরি বা মাঝখানে একটা ঝুলন্ত লাইট দিয়ে শেড ব্যবহার করা যায়। খাবার রান্নার পর এই জায়গা থেকে পরিবেশন পাত্রে তুলে নেওয়া হয়। এ ছাড়া কোনো খাবার গরম করা, জুস তৈরি, মসলা ব্লেন্ড, চা বা কফি তৈরি করা ইত্যাদি কাজে ড্রাই বা ওপেন কিচেন ব্যবহার হয়। এ ছাড়া চপার বোর্ডে নানা ধরনের কাটাকাটির কাজ করতে পারেন এই ঘরে। সামনের দিকে একটা উঁচু চেয়ার বা টুল রাখা যায়।,ড্রাই কিচেনের যত্নইন্টেরিয়র ডিজাইনারদের কাছ থেকে জানা গেল, সামনের টপ দেয়ালের ওপরের অংশে মার্বেল বা গ্রানাইট ব্যবহার করা ভালো। কারণ, এখানে জিনিসপত্র কাটাকুটি বা পরিবেশনের কাজ করা হয়। এখানে টাইলস ব্যবহার হলে কিছুদিন পর পরই ভিনেগার বা লেবু-পানিতে পরিষ্কার করে নিতে হবে। ড্রাই কিচেনে গ্লাস ব্যবহার হলে সেটা ভেজা কাপড়ে মুছে নিতে হবে। ড্রাই কিচেনের বেসিনে কোনো আবর্জনা জমিয়ে রাখা ঠিক না। এমন রান্নাঘরে ওয়াটারপ্রুফ ম্যাটেরিয়াল ব্যবহার করা উচিত। সায়মা জাহান জানান, ওপেন কিচেনে মসলাযুক্ত খাবার রান্না করা উচিত না। এতে সারাঘরে গন্ধ ছড়ায়, কয়েক দিনেই এই রান্নাঘরটি নোংরা হয়ে পড়বে। ওপেন কিচেনে কাজের জিনিস এক পাশে রাখা উচিত। ছুরি বা ধারালো জিনিস হলে সেটা সাবধানে রাখতে হবে। ওপেন রান্নাঘরে ময়লা রাখার জন্য ঢাকনাসহ ঝুড়ি ব্যবহার করা উচিত।"
ঘরের গাছে নান্দনিকতা,"ঘুম থেকে উঠেই চোখ মেলে দেখলেন, দুটি পাখি বসে আছে গাছের ডালে। তার ওপরে দোল খেয়ে যাচ্ছে সবুজ পাতা। ভাবছেন নিশ্চয়ই, শহরের জীবনে যেখানে জানালা খুললে আকাশেরই দেখা পাওয়া ভার, শুধু চোখে পড়ে পাশের বাড়ির কংক্রিটের দেয়াল, সেখানে এমন দৃশ্যের কথা ভাবা তো কল্পনাই বটে। কিন্তু আপনার ঘরের কোণে রাখা ছোট একটি গাছে যদি ফুটে ওঠে প্রকৃতির এমন নান্দনিক রূপ, তাহলে নিশ্চয়ই মনটা ভালো হয়ে যাবে।,শুধু টবে লাগানো গাছ নয়, ঘরের ভেতর রাখার গাছের উপস্থাপনে এখন এসেছে নানা বৈচিত্র্য। বাহারি পাত্রে রাখা হচ্ছে নানা রকম গাছ ও লতাপাতা। তাতে জুড়ে দেওয়া হচ্ছে কাঠের পাখি, ঝুড়ি ইত্যাদি নানা কিছু।এমন সব গাছ রাখার পাত্র পাবেন নন্দনযাত্রায়। এর উদ্যোক্তা আবদুল গাফফার জানালেন, এই গাছগুলোতে ব্যবহৃত প্রতিটি জিনিসই ফেলে দেওয়া উপাদান থেকে তৈরি। রাস্তার ধারে পড়ে থাকা গাছের ডাল, পুরোনো মাছ ধরার জালের সুতা আর অব্যবহৃত কাঠের টুকরো দিয়ে তৈরি করা গাছ রাখার পাত্রগুলোর দামটাও থাকছে হাতের নাগালে। ২০০ থেকে ৫৫০ টাকার মধ্যেই মিলবে এসব। শুধু দৃশ্যায়নের মাধ্যমেই নয়, এখন মাটির টবে গাছ রাখাতেও আনা হচ্ছে ভিন্ন কৌশল—জানালেন অ্যাসথেটিক্সের অন্দরসজ্জাবিদ সাবিহা কুমু। একটা সময় ছিল যখন ঘরের ভেতরে গাছ রাখার জন্য বেছে নেওয়া হতো পিতল অথবা মাটির টব। আর টবটির স্থান হতো হয় ঘরের কোণে, নয়তো বা সিঁড়িঘরে। কিন্তু এখন অন্দরসজ্জায় গাছ থাকবে না, এমনটি মনে হয় কেউ ভাবতেই পারে না। আর তাই শুধু মেঝেতেই নয়, টেবিল, ঘরের কোনায়, জানালার গ্রিলে, ঘরের দেয়াল এমনকি সিলিং থেকেও ঝুলিয়ে দেওয়া হচ্ছে নানা ধরনের গাছ।গাছ রাখার পাত্রটিতে কখনো কাঠের ওপর টেরাকোটা আবার কখনো সরাসরি গাছের ডাল দিয়ে দেওয়া হচ্ছে নানা ধরনের শিল্পকর্মের রূপ। সে জন্য মাটিসহ গাছটিকে টবে রাখার জন্য বেছে নেওয়া হচ্ছে প্লাস্টিকের গ্লাস। এ ধরনের পাত্র ব্যবহারের সুবিধা হলো, পানি দেওয়ার সময় খুব সহজেই টবের ভেতর থেকে গ্লাসটিকে উঠিয়ে নেওয়া যায়। এতে করে টবের গায়ে পানি পড়ে তা নষ্ট হওয়ার আশঙ্কা থাকে না। ঘরের ভেতরে রাখা গাছগুলো রোদে দেওয়া নিয়ে অনেকেই ঝামেলায় পড়ে থাকেন। এই ধরনের প্লাস্টিকের পাত্র ব্যবহারের ফলে খুব সহজেই গাছটিকে তুলে নিয়ে রোদেও দেওয়া যায়।অন্দরসজ্জায় ব্যবহৃত এ রকম নান্দনিক আরও কিছু গাছের সন্ধান পেতে হলে যেতে পারেন ঢাকার মোহাম্মদপুরের স্মার্ট হ্যান্ডিক্র্যাফটস, সীমান্ত স্কয়ারের পুষ্পিত সীমান্ত এবং বসুন্ধরা সিটির অ্যাকেশিয়ায়। এসব দোকানে ২৫০ থেকে শুরু করে দুই হাজার টাকার মধ্যে মিলবে আপনার পছন্দের গাছটি।"
সবুজ ছোঁয়ার আমন্ত্রণ,"শহরজুড়ে গাছপালা কমে যাওয়ায় গরম জেঁকে বসেছে চার দেয়ালের ভেতরে। এদিকে আবার শহুরে ফ্ল্যাটবাড়ির অনেক বাসাতেই জানালা খোলার জায়গা বা ফুরসত মেলে না। গরমের এই কটা দিন শীতল পরশ পেতে ঘরের বারান্দায় একচিলতে সবুজের আয়োজন করা যেতে পারে, যাতে আসবে প্রশান্তির আমেজ। প্রকৃতির সান্নিধ্যে শীতল পরিবেশে জমে উঠতে পারে সন্ধ্যাকালীন আড্ডা আর অতিথি অ্যাপায়ন।,অন্দরসাজের প্রতিষ্ঠান আ্যাসথেটিকসের সাবিহা কুমু বললেন, ‘এখনকার ফ্ল্যাটবাড়ির বারান্দাগুলো আয়তনে ছোট হওয়ার কারণে টবে গাছ রাখলে তা অনেকটা জায়গা দখল করে নেয়, যে কারণে বারান্দাকে আরও ছোট দেখায়। এ জন্য যাঁদের বাসায় ছোট বারান্দা রয়েছে, তাঁরা জায়গা বাঁচাতে বারান্দার মেঝেতে করতে পারেন কৃত্রিম বাগানের আয়োজন।’ এতে একদিকে যেমন বারান্দার জায়গা বাঁচে, অন্যদিকে বারান্দায় বসেই উপভোগ করা যাবে বাগানের প্রাকৃতিক সৌন্দর্য। বারান্দার যে দিকটায় আলো-বাতাস সাবলীলভাবে ঢোকে, সেই স্থানের মেঝেতে সিমেন্টের স্ল্যাব বানিয়ে নিতে পারেন। কৃত্রিম বাগানের জন্য তৈরি এই স্ল্যাবের নকশাটা অর্ধবৃত্তাকার বা পিয়ানোর আকৃতি হলে বেশি ভালো দেখাবে। খেয়াল রাখবেন, স্ল্যাবের দেয়ালের উচ্চতা যাতে এক ফুটের বেশি না হয়। এবার স্ল্যাবের ভেতরের মেঝেতে পলিথিন বিছিয়ে দিন। পলিথিনের ওপর প্রাকৃতিক সার মেশানো মাটিতে লাগাতে পারেন মানিপ্ল্যান্ট, ঘৃতকুমারী, জিনিয়া, পামট্রি, পাতাবাহারের মতো গাছ। চাইলে লাগাতে পারেন দেশি ফল ও ফুলের গাছও। তবে সে ক্ষেত্রে একটু বেশি পরিচর্যার প্রয়োজন হবে। বারান্দাজুড়ে বাগানের আমেজ আনতে দেয়ালজুড়ে করতে পারেন র্যাষ্টিক টাইলসের ব্যবহার। আর যদি বাজেট কম থাকে কিংবা দেয়ালে র্যাষ্টিক টাইলস ব্যবহার করা সম্ভব না হয়, সে ক্ষেত্রে দেয়ালগুলোতে ঝুলিয়ে দিতে পারেন বাঁশের চিক। বারান্দায় বসার আয়োজনে হোগলা পাতার চেয়ার ব্যবহার করতে পারেন। মেঝেতে বসতে চাইলে বিছিয়ে দিতে পারেন শতরঞ্জি। বারান্দাটিকে আরও দৃষ্টিনন্দন করে তুলতে কোনার সামনে আর পেছনে ফুলের গাছ রেখে তার মাঝে নিচু নকশার টেবিলে রাখতে পারেন হোগলা পাতার জগ, ফুলদানি আর মাটির ফোয়ারা। বারান্দা-বাগান সাজাতে গাছপালার পাশাপাশি প্রকৃতি থেকে সরাসরি নেওয়া উপাদানগুলো ব্যবহার করা ভালো। এতে বারান্দাটাকে আর বদ্ধ কোনো জায়গা মনে হবে না বলে জানালেন সাবিহা কুমু। রাতের বেলায় বারান্দায় বসার জন্য আলাদা করে আলোকসজ্জা করার কোনো প্রয়োজন নেই। আলোর জন্য বারান্দার গাছগুলোর মাঝে মাটির তৈরি ল্যাম্পশেডের ওপরে বসিয়ে দিন মাটির কলসিতে তৈরি পানির ফোয়ারা। চাইলে ল্যাম্পশেডের ওপর ফোয়ারার পরিবর্তে শখের হাঁড়িও রাখতে পারেন। সবুজ গাছগুলোর ওপর মাটির ফোয়ারা থেকে পড়া পানির শব্দে কিছুটা হলেও মিলবে স্বস্তির পরশ।"
