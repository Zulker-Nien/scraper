Blog Titles,Blog Content
প্রিয়াঙ্কা যেভাবে পুরোনো শাড়ি দিয়ে জামা বানান ,"আপনার কি প্রিয়াঙ্কা চোপড়ার ওই রেড কার্পেট লুকটার কথা মনে আছে? এপ্রিলের শুরুতে নিতা-মুকেশ আম্বানি সংস্কৃতিকেন্দ্র উদ্বোধনের লালগালিচায় যে পোশাকে হাজির হয়েছিলেন পিসি? সেই আয়োজন এতটাই আন্তর্জাতিক মিডিয়া আর ফ্যাশন–বিশ্বের মনোযোগ কেড়েছে যে বলা হচ্ছে, এটি নাকি ‘ভারতের মেট গালা’। জিজি হাদিদ, জেন্ডায়াদের ছাপিয়ে আলোচনায় এসেছিল প্রিয়াঙ্কার পোশাকটি। সেটিকে অনেকে বলেছেন স্কার্ট, অনেকে গাউন—যা-ই হোক না কেন, দেখতে কিন্তু বেশ স্টাইলিশ।,প্রিয়াঙ্কার সেই পোশাক বানানো হয়েছিল ৬৫ বছরের পুরোনো একটি শাড়ি কেটে। হ্যাঁ, শাড়ি কেটে জামা বানিয়ে কেবল আমরাই পরি, এমন নয়; প্রিয়াঙ্কা চোপড়াও পরেন বটে। আর প্রিয়াঙ্কার জন্য সেই কাজ করে দিয়েছিলেন ভারতীয় ফ্যাশন ডিজাইনার অমিত আগারওয়াল। ভিনটেজ লুকের জন্য ওপরের অংশে তিনি দিয়েছিলেন বেগুনিরঙা চুমকির একটি টপ। পোশাকটি সম্পর্কে প্রিয়াঙ্কার স্টাইলিস্ট অমি পল বলেন, ‘পুরোনো শাড়ি দিয়ে এ রকম আধুনিক পোশাক বানানোর মধ্য দিয়ে ভারতীয় আর পশ্চিমা পোশাকের সংস্কৃতিকে একই সঙ্গে উপস্থাপন করা হয়েছে। প্রিয়াঙ্কা যেমন একই সঙ্গে ভারতীয় আর আন্তর্জাতিক, প্রিয়াঙ্কার পোশাকও তা–ই।’,পুরোনো পোশাকে ‘ভ্যালু অ্যাড’ করা আমাদের পুরোনো অভ্যাস। শাড়ি দিয়ে নিজেরা ডিজাইন করে গাউন বানিয়ে বিয়ের দাওয়াতে গিয়েছি আমরা অনেকেই। শার্টকে ব্লাউজ বানিয়ে অফিসের প্রোগ্রামে হাজির, এমন ঘটনা হরহামেশাই ঘটছে। ফুলপ্যান্ট কেটে হাফপ্যান্ট বানিয়ে নেওয়ার স্টাইল কখনো পুরোনো হয় না। আর এখন শাড়ি রিসাইকেল আর আপসাইকেল করে আধুনিক, পশ্চিমা, স্টাইলিশ পোশাক বানানো স্বীকৃতি পাচ্ছে ফ্যাশন–বিশ্ব আর গুরুত্বপূর্ণ সব রেড কার্পেটেও। তেমনই কিছু ছবি প্রকাশ করেছেন ভারতীয় ফ্যাশন ইনফ্লুয়েন্সার ও ডিজিটাল কনটেন্ট ক্রিয়েটর মিশা মমিন।,সময়ের সঙ্গে শাড়ির অবস্থা এমন দাঁড়িয়েছে যে একটা শাড়ি একবার পরে ফেসবুক আর ইনস্টাগ্রামে ছবি দিলে সেটি আর পরতে ইচ্ছে করে না অনেকেরই। এমন অবস্থায় আপনিও আলমারি ঘেঁটে দেখতে পারেন, কোন শাড়িগুলো ‘শাড়ি হিসেবে’ আর পরা হবে না। বানিয়ে ফেলুন পছন্দসই পোশাক। "
"কানের লালগালিচায় মিথিলা যেসব গয়না পরে হেঁটেছিলেন, তার দাম শুনলে অবাক হবেন","কান চলচ্চিত্র উৎসবে যে গয়নাগুলো পরে এবার লালগালিচায় হেঁটেছিলেন বাংলাদেশি মডেল ও উপস্থাপিকা তানজিয়া জামান মিথিলা, সেগুলোই এত দিনে সামনে আনল ডিজাইনার গয়নার বাংলাদেশি ব্র্যান্ড ‘সিক্স ইয়ার্ডস স্টোরি’। তাদের ফেসবুক পেজে দেখা গেল গয়নাগুলোর একঝলক।,১৬ থেকে ২৭ মে অনুষ্ঠিত উৎসবে মোট তিন দিন উপস্থিত ছিলেন তানজিয়া। শেষ দিন পশ্চিমা ধাঁচের কালো ব্যাকলেস লম্বা গাউনে হাজির হন তিনি। তবে পোশাকের চেয়ে তার পরনের গয়নাগুলোই নজর কেড়েছিল বেশি। ,সোনালি রঙের গোল্ডপ্লেটেড উজ্জ্বল সব গয়নার মধ্যে ছিল বাজু, হাতের চূড়, আংটিসহ রতনচূড়, ব্রেসলেট, খোঁপার কাঁটা আর দুটি গোল কানপাশা। এসবের মধ্যে দেখার মতো ছিল পোশাকের সঙ্গে লাগোয়া কাঁধ হয়ে পিঠজুড়ে কোমর পর্যন্ত নেমে যাওয়া লম্বা একটি গয়না।,নিচে পৌঁছে দুই ভাগ হয়ে কোমরের দুই ধারে পোশাকের সঙ্গে যা যুক্ত হয়েছে। এটিকে কী বলে জানতে চাইলে সিক্স ইয়ার্ডস স্টোরির স্বত্বাধিকারী জেরিন তাসনিম খান বলেন, ‘এটির আসলে কোনো নাম নেই। আমরা বলি, বডি এক্সেসরিজ। যেহেতু তাঁর পোশাকের পেছনটা ফাঁকা ছিল, সেহেতু পোশাকটির সঙ্গে মিলিয়ে ভালো লাগবে ভেবে এটি তৈরি করেছি।’,জ্যামিতিক ধাঁচের গয়নাগুলোর ডিজাইন নিজেই করেছেন জারিন তাসনিম। বলছিলেন, ‘তানজিয়া আপু কানে আমাদের ডিজাইন করা গয়না পরতে বেশ আগ্রহী ছিলেন। আমরা তাঁর পোশাকের বিবরণ নিয়ে সেভাবেই তাঁর জন্য গয়নার ডিজাইন করি। পিঠে পরা গয়নাটির জন্য পোশাকে পশ্চিমা ভাব খুব প্রবলভাবে ফুটে উঠেছিল। সেটিকে একটু দেশীকরণ করতেই হাতের বাজু, রতনচূড় এগুলো দেওয়া।’,এই গয়না সেটের দাম ১৮ হাজার টাকা। গয়নায় এ রকম নতুনত্ব আনাটা সিক্স ইয়ার্ডস স্টোরির এই প্রথম নয়। একটি ভারতীয় পুরস্কার বিতরণী অনুষ্ঠানে মডেল ও অভিনেত্রী আজমেরী হক বাঁধনের গায়েও শোভা পেয়েছে তাদের অনন্য সব গয়না। লিঙ্গনিরপেক্ষ গয়না নিয়েও কাজ করে তারা।"
মধুচন্দ্রিমায় গেলে কী পরবেন,"সমুদ্র বা পাহাড়ের পাশে গেলে মানানসই পোশাক নিন। এই প্রতিবেদনে আমরা সমুদ্রপাড়ের পোশাক নিয়েই কথা বলব। যেখানে যাচ্ছেন, সেখানকার আবহাওয়ার বিষয়টিও মাথায় রাখুন।,ঘোরার সঙ্গে সাজার একটা যোগসূত্র আছে। দুটিই মন ভালো করে। আর সেই ঘোরার উপলক্ষ যদি হয় মধুচন্দ্রিমা, তাহলে তো কথাই নেই। সুন্দর পরিবেশে একে অপরের সঙ্গে সময় কাটানো, ছবি তোলা, ঘুরে বেড়ানোর মুহূর্তগুলোয় পোশাক হতে হবে আরামদায়ক। মধুচন্দ্রিমায় কোন ধরনের পোশাক পরবেন, সেই পরিকল্পনা গুছিয়ে করতে হবে। প্রয়োজনে বিয়ের আগে থেকেই প্রস্তুতি নিন। প্রস্তুতিতে যদি তাড়াহুড়া থাকে, তাহলে সেটার প্রভাব মধুচন্দ্রিমায়ও পড়বে।,সমুদ্র বা পাহাড়ের পাশে গেলে মানানসই পোশাক নিন। এই প্রতিবেদনে আমরা সমুদ্রপাড়ের পোশাক নিয়েই কথা বলব। যেখানে যাচ্ছেন, সেখানকার আবহাওয়ার বিষয়টিও মাথায় রাখুন। সাগরের পাড় ধরে হেঁটে যাওয়ার সময় পোশাকটি জর্জেটের হলে ভালো। শিফন বা পানিতে ভিজলে তাড়াতাড়ি শুকিয়ে যাবে এমন কাপড়ের পোশাকও থাকতে পারে পরনে। সিল্কের শাড়ি বা কম ফোলানো লম্বা কাটের গাউনও রাখতে পারেন একটি বা দুটি, রাতের বিশেষ ডেটের জন্য। সিল্কের শাড়ি নিলে পরতে ঝামেলা কম হবে।,পশ্চিমা পোশাকে অভ্যস্ত থাকলে টি-শার্ট, ফতুয়ার সঙ্গে দুইটি প্যান্ট নিয়ে নিতে পারেন। থাকতে পারে স্কার্ট, টপ। এখন অনেকেই প্যান্টের সঙ্গে একই নকশার শার্ট বা পাতলা কাপড়ের জ্যাকেট পরে সামনের দিকে বোতাম খোলা রাখছেন। ভেতরে ট্যাংটপ বা বুস্টিয়ার পরছেন। স্বাচ্ছন্দ্য বোধ করলে সে ধরনের স্টাইলও করতে পারেন। ,এখন যেহেতু গরম, প্যান্টের রং হতে পারে সাদা বা হালকা। ছেলেদের জন্য টি-শার্ট, শার্ট যেটাই নিন, কাপড়টি যেন হয় লিনেন বা সুতি। শার্টের ওপর থাকতে পারে বাটিক কিংবা ফুলের জংলা নকশা। চাইলে স্বামী-স্ত্রী রং মিলিয়েও পোশাক পরতে পারেন। মসলিনের পোশাকও থাকতে পারে একটি বা দুটি। তবে নকশার কারণে যেন আবার গরম না লাগে, সেদিকে খেয়াল রাখতে হবে। জুতার বিষয়েও একই কথা প্রযোজ্য। বালুর ওপর, পানির ওপর হেঁটে আরাম পাবেন, এমন স্যান্ডেল নিয়ে যেতে হবে। বাড়তি এক জোড়া ভালো জুতা রাখুন সঙ্গে।,সমুদ্রের পাশে হাঁটু পর্যন্ত মিডি ড্রেসগুলোয় আরাম পাবেন। মাথার জন্য হ্যাট ব্যবহার করুন। পোশাকে থাকতে পারে বাঙি, ফিরোজা, কমলা, লাল, গোলাপি, সাদা, নীল ইত্যাদি রং। যাঁরা ছবি তুলতে পছন্দ করেন, তাঁরা পোশাকের দিকে একটু বেশি মনোযোগ দিলে ভালো হয়।,চিত্রগল্পের আলোকচিত্রী অভিজিৎ নন্দী জানান, ভ্রমণের সময় অনেক কিছু নেওয়া সম্ভব হয়ে ওঠে না। পোশাকের রং হিসেবে বেছে নিতে পারেন লাল, নীল, হলুদ আর সাদা। যেকোনো পরিবেশে বা জায়গায় ছবি তোলার জন্য আদর্শ এই চার রং। সমুদ্রের পাশে লাল, নীল দুটি রঙের পোশাকেই চমৎকার লাগবে। যদি বিশেষ কোনো ফটোশুট করার পরিকল্পনা থাকে, আগে থেকেই চিন্তা করে পোশাক আলাদা করে রাখুন।,বিয়ের ব্যস্ততার ভেতর অনেক সময়ই প্রয়োজনীয় জিনিসগুলো নেওয়া হয় না। একটু আগে থেকে গুছিয়ে রাখলে আপনারই সুবিধা। প্রসাধনীর ব্যাগ হালকা রাখার পরামর্শ দিলেন পারসোনার পরিচালক নুজহাত খান। সানস্ক্রিন, শিট মাস্ক, কনসিলার, সানস্ক্রিনসহ প্রাইমার, বিবি বা সিসি ক্রিম, মেকআপ রিমুভার, মাসকারা, কাজল, আইব্রো পেনসিল, ফেসওয়াশ, পারফিউমই যথেষ্ট।, খুব বেশি মেকআপ ব্যবহার না করাই ভালো। যতটুকু সম্ভব, চেহারা সতেজ রাখুন। অনেকেরই ভ্রমণের সময় চোখ, মুখ ফুলে থাকে। সানগ্লাস সঙ্গে রাখুন। রোদ থেকে চোখ ঢাকতে এবং ক্যামেরা থেকে চোখের ফোলা ভাব ঢাকতে সুবিধা হবে।"
ঈদের দিন একটু নিজের মতো সাজার চেষ্টা করি : সাফা কবির ,"অভিনেত্রী সাফা কবির সাধারণত হালকা সাজে থাকতেই পছন্দ করেন। চোখের সাজে কাট ক্রিজ এখন তাঁর সবচেয়ে পছন্দ। ,উজ্জ্বল রঙের কাজল দিয়ে লাইনার টানছেন ইদানীং। লিপস্টিকের বদলে এখন লিপ টেন্ট ব্যবহার করেন। ,চুল যেহেতু সোজা ও সিল্কি, তাই খোঁপা বা ঝুঁটিতেই স্বাচ্ছন্দ্যবোধ করেন। জানালেন অন্য কোনো স্টাইল করলে খুব বেশিক্ষণ থাকে না। ,ঈদের দিনটিও থাকবেন হালকা সাজে, চুল বেঁধে। সাফা বললেন, ‘সব সময় শুটিংয়ে ভারী মেকআপ নিয়ে থাকতে হয়, তাই ঈদের দিন একটু নিজের মতো সাজার চেষ্টা করি। চোখে মাসকারা, হালকা ব্লাসন আর লিপ টেন্ট ব্যবহার ছাড়া খুব একটা বেশি সাজের পরিকল্পনা নেই বলে জানালেন তিনি।"
"খোলা চুলে, বাঁধা চুলের সাজে সাফা কবির ","ছুটিতে ঘরে, বাইরে কিংবা শুধু ছবি তোলার জন্য হলেও সাজ নিয়ে নিরীক্ষার এই তো উপযুক্ত সময়। হয়তো আপনার চিরচেনা সাজের বাইরে বের হয়ে আসতে হবে। কিছুক্ষণের জন্য হলেও সেটাই–বা মন্দ কী!,চেহারায় সতেজ ভাব থাকবে, এমন মেকআপের পাশাপাশি জমকালো বেশও দেখা যাবে। এবারের ঈদধারায় উজ্জ্বল রঙের আইশ্যাডো, সতেজ এবং কিছুটা চকচকে মেকআপও থাকছে। ,বারবির ধারায় চুল ফুলিয়ে পেছনে উঁচু করে পনিটেইল বাঁধার চল এখন সবচেয়ে জনপ্রিয়। পাশাপাশি মাথায় স্কার্ফ, টেনড্রিল (চুল বেঁধে কানের ওপর দিয়ে কিছুটা বের করে রাখা), বাবল ব্রেইড (রাবার ব্যান্ড দিয়ে বলের মতো করে বেণি), ব্যালেরিনা খোঁপা, এলোমেলো খোঁপা ইত্যাদি সবই ষাট এবং নব্বই দশক থেকে অনুপ্রাণিত। উঁচু, নিচু—দুভাবেই বাঁধা হচ্ছে চুল।,জেল দিয়ে চুল ভেজানোর একটা ধারা এ বছরের শুরুতে জনপ্রিয় ছিল। এটা এবার ঈদের মধ্য দিয়েই শেষ হয়ে যাবে মনে করা হচ্ছে। রাতে শিফন বা জর্জেটের শাড়ি বা পাশ্চাত্য পোশাকের সঙ্গে করে দেখতে পারেন। ঢেউখেলানো, সোজা বা কোঁকড়া—চুলে সবই থাকবে এ বছর। যার যেই চুলের গঠন, সেটা ধরেই নানা ধরনের স্টাইলে যেতে পারেন। ,আন্তর্জাতিক ধারা অনুযায়ী চুল ব্লো-ড্রাই করে রাখার চলও দেখা যাচ্ছে। করার পর পুরো চুলেই একটা ফোলানো ভাব থাকে। যাঁদের চুল কোঁকড়া, গঠন ঠিক রেখে ফুলিয়ে নিয়ে পুরো চুল সেট করুন। আমাদের দেশের আবহাওয়া অনুযায়ী এখনো লেপটে বা সোজাসাপটাভাবে চুল আঁচড়ে বেঁধে রাখার রেওয়াজটাই বেশি। বৃষ্টির দিনগুলো পার হলে জোরেশোরে শুরু হবে চুল ফোলানোর ধারা।,চিকন ভুরু রাখার ধারা আবার ফিরে এসেছে। ভুরুতে অনেকে ব্লিচ করছেন। এটাও পুরোনো ধারা ফিরে আসার ইঙ্গিত। ভুরুর ঠিক নিচে চোখ। তাতে এক রঙের উজ্জ্বল আইশ্যাডো, গ্লিটার, চোখের নিচে কাজল দিয়ে আইলাইনার, ওপর দিয়ে অল্প একটু টানা, জ্যামিতিক নকশা থাকবে আরও কিছুটা সময়। ,কড়া করে ব্লাশঅন লাগানোর চল থাকবে। সাধারণত ডিওই লুকের ক্ষেত্রে কনট্যুর করার চল দেখা যায় না। তবে এ বছর ডিওই লুকের সঙ্গে কনট্যুর করা হবে। তবে সেটা ব্লেন্ড করে দেওয়া হবে। কনট্যুর করার পর ভালোভাবে বোঝা যাবে না, কিন্তু চেহারায় তীক্ষ্ণ ভাবটাও ফুটে উঠবে। ,ঠোঁটের চারপাশ দিয়ে লাইনার টানা হবে আশি আর নব্বই দশকের মতো করে। এর ভেতরে হালকা বা স্বচ্ছ লিপস্টিক বা গ্লস দেওয়ার ধারা দেখা যাবে। ৭৬তম কান চলচ্চিত্র উৎসবের পর তরুণদের মাঝে নীল, সবুজ, গাঢ় বেগুনি, হলুদ রঙের লিপস্টিক পরার ধারাও কিছুটা জনপ্রিয় হয়েছে। চোখের পাশে ছোট ছোট পাথর লাগানোর ধারাও চলবে বলে জানালেন পারসোনার পরিচালক নুজহাত খান।"
বারবি সাজে সাফা কবির,"আগামী ২০ জুলাই মুক্তি পাবে বারবি। বারবির গোলাপি রং, সাজসজ্জা, চুলের স্টাইল এ বছর সাজপোশাকে ঘুরেফিরে আসবে। ঈদে এই ধারার সাজও দেখা যাবে।,আগামী ২০ জুলাই মুক্তি পাবে বারবি। গত বছর থেকেই চলচ্চিত্রটি নিয়ে নানা জল্পনাকল্পনা। ফলে বারবির গোলাপি রং, সাজসজ্জা, চুলের স্টাইল এ বছর সাজপোশাকে ঘুরেফিরে আসবে। ঈদের সময় এই ধারায় সাজা যাবে। নির্দিষ্ট একটি ধারার বাইরে গিয়ে দু–তিনটি স্টাইল মিলিয়েও সাজা হচ্ছে। চুলের ক্ষেত্রে ষাট এবং নব্বই দশকের প্রভাব লক্ষ করা যাচ্ছে।,চেহারায় সতেজ ভাব থাকবে, এমন মেকআপের পাশাপাশি জমকালো বেশও দেখা যাবে। এবারের ঈদধারায় উজ্জ্বল রঙের আইশ্যাডো, সতেজ এবং কিছুটা চকচকে মেকআপও থাকছে। ছুটিতে ঘরে, বাইরে কিংবা শুধু ছবি তোলার জন্য হলেও সাজ নিয়ে নিরীক্ষার এই তো উপযুক্ত সময়। হয়তো আপনার চিরচেনা সাজের বাইরে বের হয়ে আসতে হবে। কিছুক্ষণের জন্য হলেও সেটাই–বা মন্দ কী!"
পুরোনো ধারায় ফিরছে পাঞ্জাবি,"পঞ্চাশ বা ষাটের দশকের একরঙা পাঞ্জাবি যেন আবার ফিরে আসছে। পাঞ্জাবির কলার আর কাফে থাকছে এমব্রয়ডারি, জারদৌসি, কাঁথাস্টিচ বা ক্রুশকাঁটার কারুকাজ। ,উৎসবের পোশাকে সবাই চান নতুন ধারার নকশা। যদিও পোশাকে ঈদুল ফিতরের রেশই রয়ে গেছে। একরঙা পোশাকের জনপ্রিয়তা আরও জোরালো হয়েছে। এত দিন মেয়েদের পোশাকে মনোক্রম বা একরঙা পোশাকের যে আধিপত্য ছিল, উৎসবের পাঞ্জাবিতেও এবার তা ধরা দিয়েছে। একটু অন্যভাবে বলতে গেলে, পঞ্চাশ বা ষাটের দশকের একরঙা পাঞ্জাবি যেন আবার ফিরে আসছে।,দেশীয় ফ্যাশন ব্রান্ডগুলো ঘুরে দেখা গেল, উৎসবে পরার মতো ছিমছাম কিন্তু অভিজাত, এমন বৈশিষ্ট্যের পাঞ্জাবিই বেশি। ঈদসংগ্রহে একরঙা স্টাইলের পাঞ্জাবিতে কড়া রং ও অল্প কাজ চোখে পড়বে। কিছু পাঞ্জাবির কলার আর কাফে এমব্রয়ডারি, জারদৌসি, কাঁথাস্টিচ বা ক্রুশকাঁটার কারুকাজ। সঙ্গে ছাপা নকশার নানা ধরন। পুরো পাঞ্জাবিজুড়ে প্রিন্ট চলছে বেশ কয়েক বছর ধরে। ,প্রতিবারই প্রিন্টে অভ্যন্তরীণ পরিবর্তন দেখা যায়, এবারও হয়েছে। এখন প্রিন্ট আগের চেয়েও সাহসী ভূমিকায় আছে। যেমন পাঞ্জাবিজুড়েই রয়েছে লম্বা বা পাশাপাশি চেক প্রিন্ট, প্যাস্টেল টোনে ব্লক-স্টাইল প্রিন্ট, ডোরাকাটা বা উজ্জ্বল রঙিন ডোরাকাটার নকশা, ডাস্ট ডাই, সাধারণ চারকোনা ঘর, হেক্সা ও ডায়াগনাল আকারের জ্যামিতিক ছাপা নকশা, ডিজিটাল আউটডোর প্রিন্ট, টেক্সট প্রিন্ট, সুপার স্টার ও কসমিক প্যাটার্ন প্রিন্ট। পাশাপাশি রং, সুই-সুতা, কারচুপি, এমব্রয়ডারিসহ নানা অনুষঙ্গ ব্যবহার করে প্রিন্টগুলোকে ভিন্নভাবে উপস্থাপন করা হয়েছে পোশাকের জমিনে।,একরঙা, প্রিন্ট বা নকশাদার পাঞ্জাবির পাশাপাশি ছেলেরা এখন নানা ধরনের উজ্জ্বল রংও বেছে নিচ্ছেন। এর মধ্যে চলতি ধারায় রয়েছে সাদা, কমলা, লাল, হলুদ, গোলাপি, নীল, ধূসর, বাদামি, সবুজ, জলপাই, বেগুনি, ল্যাভেন্ডার—ইত্যাদি রঙের বিভিন্ন শেড। এ ছাড়া মিশ্র রং হিসেবে রয়েছে ক্রিমসন রেড, বার্ন অরেঞ্জ, পিচ, লাইট পিঙ্ক, অ্যাকুয়া গ্রিন, মাস্টার্ড ইয়েলোসহ নানা রং। চোখের জন্য আরামদায়ক রংগুলো সময় উপযোগী ও উৎসবধর্মী। পরিবেশ, আবহাওয়া ও আরামের বিষয়টি মাথায় রেখে কাপড় নির্বাচন করা হয়েছে। এই তালিকায় রয়েছে সুতি, লিনেন, টিস্যু, জর্জেট, সিল্ক, ডুপিয়ান সিল্ক, হাফ সিল্ক, সামু সিল্ক ইত্যাদি।"
"তমা মির্জার ঈদের সাজ, ঈদের রান্না","কাজের সময় বেশ স্বাচ্ছন্দ্য পাওয়া যায়, ঈদেও এমন ছাঁটের পোশাকই বেছে নেবেন। পোশাকের ক্ষেত্রে সাদা, হালকা সাদা ও গোলাপি রং তাঁর পছন্দ।,ঈদুল আজহায় আসছে তাঁর নতুন সিনেমা। এই নিয়েই এখন ব্যস্ত তমা মির্জা। ‘নকশা’র শুটিংয়ের সময় বলছিলেন, নতুন সিনেমা সুড়ঙ্গর প্রচারণাতেই কাটবে এবারের ঈদ।,ঈদের দিন কোরবানির মাংস সবাইকে বিলি করার কাজটা নিজের হাতে করতেই বেশি ভালোবাসেন তমা মির্জা। কোরবানির মাংস রান্না করা নিয়ে তমা মির্জাদের বাড়িতে আছে এক নিজস্ব ঐতিহ্য। ‘আমার নানাবাড়ি-দাদুবাড়ি দুটিই বাগেরহাট। ছোটবেলায় সেখানে ঈদ করতে যেতাম। নানাবাড়িতে নানা একটি বিশেষ মাংস রান্না করতেন। বড় পাতিলে করে পুরো কোরবানির মাংস চুলায় বসিয়ে দিতেন। ধীরে ধীরে জ্বাল দিয়ে রান্না হতো সেই মাংস। কী যে তার স্বাদ।’,জানা গেল, তমা মির্জার মা–ও বাড়ির সেই ঐতিহ্য ধরে রাখার চেষ্টা করেন। কোরবানির পর তাঁদের অংশের মাংস নিয়ে বড় পাতিলে রান্না বসান। নানির হাতের মতো স্বাদ হয়তো হয় না, তবে মায়ের রান্নাও কম মজা না, বলছিলেন তমা মির্জা। কোরবানির মাংসের বেশির ভাগটুকুই গরিবদের মধ্যে বিলি করে থাকেন তমা মির্জা। কাঁচা মাংস শেষ হয়ে যাওয়ার পরও কেউ যদি মাংস নিতে আসেন, তবে সেই পাতিলের রান্না থেকে তাঁদের মাংস দেওয়া হয়। তমা মির্জার কাছে এটাই ঈদের বিশেষ আনন্দ।,জানালেন, এই পর্ব শেষ হয়ে গেলে তিনি ছুটবেন সিনেপ্লেক্সগুলোয়। এ জন্য তখন একটু জমকালো সাজপোশাকে সাজবেন। যদিও এই ঈদে এখনো আলাদা করে কেনাকাটা করার বিষয়ে কিছু ভাবেননি। সকালের দিকে বাসায় হালকা পোশাক পরবেন। একটু ঢিলেঢালা পোশাক পরতে পছন্দ করেন। কাজের সময় বেশ স্বাচ্ছন্দ্য পাওয়া যায়, ঈদেও এমন ছাঁটের পোশাকই বেছে নেবেন। পোশাকের ক্ষেত্রে সাদা, হালকা সাদা ও গোলাপি রং তাঁর পছন্দ। গয়না ভালোবাসেন। চুলে খুব একটা জমকালো ভাব পছন্দ না। পরিবর্তে মাঝবরাবর সিঁথি করে পেছনে টেনে বাঁধা চুল তাঁর পছন্দ। ‘এটাকে আমার সিগনেচার স্টাইলও বলতে পারেন,’ বলছিলেন তমা।,যেহেতু কোরবানির ঈদ, তাই স্বাভাবিকভাবেই সাজগোজের চেয়ে সবার খাবারের আয়োজনের দিকেই মনোযোগ থাকবে বেশি। তমা মির্জা জানালেন, অন্য সময় রান্না করলেও ঈদে রান্নাঘরে একেবারেই ঢোকেন না। মা–ই সেদিন রান্নাঘর সামলান। ‘মায়ের হাতের গরুর মাংস আর সেমাই ছাড়া যেন আমাদের ঈদ একেবারেই জমে না।’,চুইঝালে গরুর মাংস ভুনা,উপকরণ: চর্বি ও হাড়ছাড়া গরুর মাংস দেড় কেজি, পেঁয়াজ আধা কাপ, আদাবাটা ১ টেবিল চামচ, রসুনকুচি ১ কাপ, জিরা ২ টেবিল চামচ, শুকনা মরিচের গুঁড়া ২ টেবিল চামচ, এলাচি ৪টি, দারুচিনি ২টি, তেজপাতা ৪টি, তেল ১ কাপ, লবণ পরিমাণমতো, হলুদ ২ চা-চামচ, লবঙ্গ ৫টি, ভাজা মসলা (ধনে, জিরা, এলাচি ও দারুচিনি) ১ টেবিল চামচ, চুইঝাল ইচ্ছামতো।,প্রণালি: গরুর মাংস ভালোভাবে ধুয়ে নিতে হবে। চুইঝাল ও ভাজা মসলা বাদে অন্য মসলা তেলে কষিয়ে নিন। মাংস দিয়ে আবারও কষাতে হবে। তেল মাংসের ওপরে উঠে এলে গরম পানি দিয়ে আবারও কষাতে হবে। মাংস আধা সেদ্ধ হলে চুইঝাল, ভাজা মসলা দিয়ে দিন। ঝোল শুকিয়ে একটু ভুনা ভুনা করে নিন। নামিয়ে পরিবেশন করুন। ,ঘন দুধের সেমাই,উপকরণ: দুধ ২ লিটার, চিনি আধা কাপ (স্বাদ অনুযায়ী কম-বেশি করা যেতে পারে), সেমাই ২০০ গ্রাম, ঘি ১ টেবিল চামচ।,প্রণালি: দুধ মৃদু আঁচে জ্বাল দিয়ে অর্ধেক করে নিন। দুধে ঘন সর পড়বে, সেই সর চামচ দিয়ে ভালো করে দুধের সঙ্গে মিশিয়ে দিন। চিনি দিয়ে দিন। এবার কড়াইতে ঘি গরম করে নিন। সেমাই হালকা লাল করে ভেজে নিতে হবে। দুধের মাঝে আলতো করে সেমাই ছেড়ে দিন। নেড়ে তিন থেকে চার মিনিট জ্বাল দিন। এবার নামিয়ে ঠান্ডা করে ফ্রিজে রেখে পরিবেশন করতে হবে।"
এই সময়ে সাজে থাকুক বেলি ফুল,"রাস্তায় বিক্রেতার হাতে, বাড়ির ছাদের বাগানে, হাতে আর চুলে—সবখানেই এখন শোভা পাচ্ছে বেলি ফুল। অনেকক্ষণ যে সতেজ থাকে, তা কিন্তু নয়। তবে যেটুকু সময় থাকে, সৌরভ বিলিয়ে যায় ক্লান্তিহীন। বেলি ফুলকে অনেকভাবেই সাজের অনুষঙ্গ করে নিতে পারেন। উৎসবের সময় সাজে বেলি ফুলের ব্যবহার, খুব সহজেই নিয়ে আসবে ভিন্নতা। সব বয়সীদের সাজেই মানায় বেলি ফুল। এই ফুলের অনবদ্য সৌন্দর্য আর সুঘ্রাণ যে কারও সাজে নিয়ে আসতে পারে স্নিগ্ধতা। দেশীয় কিংবা পাশ্চাত্য—যেকোনো ঘরানা আর জামদানি, মসলিন, সিল্ক, তাঁত, সুতি—যেকোনো উপকরণের পোশাকের সঙ্গেই মানিয়ে যায়। মাথায় না পরতে চাইলে হাতে জড়িয়ে নিতে পারেন।,খোঁপায় বেলি,হাতে কিংবা হাতখোঁপায় পেঁচিয়ে নিতে পারেন বেলি ফুলের মালা। চুলের খোঁপায় জড়ানো বেলি ফুলে ছেয়ে রাখবে পুরো খোঁপা। সাধারণ এই সাজেই আপনি থাকবেন অনন্য। ,বেণিতে বেলি,বেলি ফুল সাধারণত খোঁপায় গুঁজে, না হয় বেণিতে জড়িয়ে পরা হয়। তবে বেলি দিয়ে চুলের সাজেও ভিন্নতা আনা যায়। চুলের একটা পাশ টেনে ফ্রেঞ্চ বেণি বাঁধুন। এবার বেণির মাঝে একটু পরপর বসিয়ে দিন একটি করে বেলি ফুল। বৃষ্টিভেজা সোঁদা মাটি আর বেলি ফুল—দুই গন্ধ মিলে মাতোয়ারা করে তুলবে মন। , মুকুট বেলি,মাথার ওপর শুধু এভাবেও পরা যায় বেলি ফুলের মালা। বৃষ্টির দিনগুলোয় পরিচিত ফুলের মধ্যে চুলের সাজে বেলি ফুলই বেশি ব্যবহার করা হয়। বেলি ফুলের সঙ্গে খুব ভারী মেকআপ বা জমকালো সাজ মানানসই না। বরং যেকোনো অনুষ্ঠানে হালকা সাজের সঙ্গে বেলি ফুল আনে অনন্যতা। ,একটি করে ফুল,মাঝে সিঁথি করে নিন। মাথার সামনের অংশে দুই পাশে দুটি বেণি করে নিন, ঢিলে করে। এরপর বেলি ফুলগুলো একটি একটি করে আটকে দিন।"
"ঈদের নকশায় ঢিলেঢালা পোশাক, দেখুন ছবি ও ভিডিও","পুরো দুনিয়াতেই এখন ঢিলেঢালা বা ওভারসাইজড পোশাক জনপ্রিয় এক ধারা। আরামদায়ক এ পোশাকগুলো গরমের জন্য আদর্শ। এ ধরনের পোশাকের আরেকটি সুবিধা হলো যেকোনো ধরনের শরীরের জন্যই এটি স্বস্তিদায়ক।,এ পোশাকগুলোতে একধরনের বিভ্রম তৈরি করা হয়। ভেতরের শারীরিক গঠন যা–ই থাকুক, বাইরে থেকে দেখে বোঝার উপায় থাকে না। আর ওভারসাইজড বা ঢিলেঢালা পোশাক যদি সঠিকভাবে পরা যায়, দেখতেও স্মার্ট লাগে।, গুচি, ব্যালেন্সিয়াগা, ক্লো এবং মোসচিনোর মতো ব্র্যান্ডও ফ্যাশন রানওয়েতে এ ধারার শার্ট, টিউনিক, স্কার্ট, প্যান্ট, জ্যাকেট তুলে ধরেছিল। ফ্যাশনের অনেক ধারাকে ভঙ্গ করেই যেন ঢিলেঢালা কাটের এই পোশাকগুলোর জন্ম হয়েছে। বিশ্ব ফ্যাশনের এই ধারাটিকেই দেশীয় পোশাকে উপস্থাপনের চেষ্টা চলছে।,এ ধরনের পোশাক অনেকভাবেই পরা যায়। সাধারণত ওপরের অংশটি ঢিলে হলে নিচের অংশ আঁটসাঁট লেগিংস, প্যান্ট বা ট্রাউজার দিয়ে পরা হয়। আবার নিচের অংশে যদি বেলুন স্কার্ট, ঢিলেঢালা কাটের পালাজ্জো পরতে পছন্দ করেন, তাহলে ওপরের টপটি একটু আঁটসাঁট কাটের পরতে হবে। চাইলে পুরোটাই ঢিলেঢালাভাবে পরা যাবে, জানালেন ক্লাবহাউসের ডিজাইনার ইফতেখারুল ইসলাম।, একদম দেশীয় ধাঁচে যদি ধরি, কামিজ এবং সালোয়ার দুটোই বড় আকারের হতে পারে। পুরোনো কোনো নিয়ম মানার প্রয়োজন নেই। ‘বিশ্বজুড়ে এ কাটের পোশাকগুলো তরুণদের মধ্যে বেশ জনপ্রিয়তা পেয়েছে। এ ধরনের কাটের পোশাক একই সঙ্গে আধুনিক এবং আরামদায়ক’, জানালেন অরণ্য ক্র্যাফটসের ব্র্যান্ড, মার্কেটিং এবং কমিউনিকেশন বিভাগের সহকারী ব্যবস্থাপক সুমাইয়া হোসেন।,সাধারণ আরেকটি ধারণা, ঢিলেঢালা পোশাকগুলো শুধু ক্যাজুয়াল হিসেবেই পরা যায়। তবে এ ধরনের কাটের পোশাক দাওয়াতেও পরে যাওয়া যাবে, নিশ্চিন্তে। সিল্ক, মসলিনে তৈরি পোশাকগুলো দাওয়াতের পরিবেশে সহজেই মানিয়ে যাবে। সুতির কাপড়ের তৈরি পোশাকগুলোও খারাপ লাগবে না, নকশায় যদি থাকে জমকালো ভাব। ,ওভারসাইজড পোশাকগুলোর কাটে কয়েকটি বিষয় লক্ষণীয়। কাঁধের অংশটি ঝুলে থাকে (ড্রপ শোল্ডার), চারকোনা আকারের কাট (বক্সি শেপ), হাতা ঢিলা হয়, কোমরের অংশটিও বেশ ঢিলে থাকে। কেউ চাইলে কোমরের অংশে বেল্ট পরে নিতে পারেন, জানালেন ইফতেখারুল ইসলাম।,অনেকেরই শার্টের কলার কিংবা কাঁধের মাপ অনুসারে পোশাকের মাপ মাঝারি (মিডিয়াম সাইজ)। কিন্তু পেটের জন্য হয়তো এক সাইজ বড় লাগে। অনেকের আবার হাতের ক্ষেত্রে এ সমস্যা। এ ধরনের সমস্যারও সহজ সমাধান ওভারসাইজড কাটে বানানো পোশাক। এম থেকে এল, এল থেকে এক্সএল অথবা স্মল, মিডিয়াম, লার্জ, একস্ট্রা লার্জ সাইজ অনুযায়ীও বিক্রি করা হচ্ছে। এখানে সাধারণত যে যেই আকারের পোশাক পরে থাকেন, তাঁরা সেই সাইজটিই বেছে নেবেন।"
স্পর্শিয়া যেভাবে ১২ বছরে একই ফিটনেস ধরে রেখেছেন ,"মডেলিং ও অভিনয়—এই দুই কাজ দিয়েই দর্শক-হৃদয়ে স্থান করে নিয়েছেন তিনি। জুনে আসছে তাঁর নতুন সিনেমা। বলছিলাম অর্চিতা স্পর্শিয়ার কথা। বিজ্ঞাপনের মডেল হিসেবে তাঁর কাজের শুরু হয়েছিল ২০১১ সালে। ‘আমাদের দেশটা স্বপ্নপূরী’ জিঙ্গেলের সেই টেলিকম কোম্পানির বিজ্ঞাপন দিয়ে দর্শকের নজর কাড়েন তিনি।, সেই সময় যেমনটি ছিলেন, এই ২০২৩-এ এসেও তিনি দেখতে ঠিক একই রকম আছেন। শরীরে যোগ হয়নি বাড়তি মেদ, চেহারায়ও নেই বয়সের ছাপ। এই ১২ বছরে একই রকম থাকার রহস্য কী, জিজ্ঞেস করায় এই অভিনেত্রী বলেন, পর্যাপ্ত ঘুম, স্বাস্থ্যকর খাদ্যাভ্যাস, উৎফুল্ল মন ও দুশ্চিন্তামুক্ত জীবন—এই চারটি বিষয় মেনে চলেন তিনি।,মডেল ও অভিনেত্রীদের কাজের কারণে ভারী মেকআপ নিতেই হয়। স্পর্শিয়াও তার ব্যতিক্রম নন। ত্বকের ওপর দিয়ে যে ঝড়ঝাপটা যায়, তারপরও দীর্ঘদিন ধরে কীভাবে ত্বকের সৌন্দর্য তিনি ধরে রেখেছেন, তা জানতে চাইলে স্পর্শিয়া বলেন, ত্বকের জন্য ক্লিনজিংটা অত্যন্ত গুরুত্বপূর্ণ।,ত্বক পরিষ্কার ও ব্রণমুক্ত রাখার জন্য তিনি বালিশের কভার নিয়মিত বদল করেন। এ ছাড়া প্রতিদিন চুল বেঁধে ঘুমান, যেন মুখে চুলের ময়লা না লাগে। ত্বকের যত্নে কখনোই কসমেটিকসের ব্যবহার করেন না। ময়েশ্চারাইজার ছাড়া আর কিছু মুখে ব্যবহার করেন না।,ত্বককে স্বাস্থ্যোজ্জ্বল রাখার জন্য প্রচুর পানি ও ফলের রস খান। চেষ্টা করেন প্রাকৃতিক খাবার খেতে এবং খাবারে তেলের ব্যবহার করেন কম। তিনি মাংসপ্রেমী নন, তাঁর খাদ্যতালিকায় সব সময় মাছ, শাকসবজি, ডাল, ফলমূল, সালাদ থাকে। আউটডোর শুটিংয়ে গেলেও এই অভিনেত্রী তাঁর প্রতিদিনের খাবারের রুটিন মেনে চলেন।,স্পর্শিয়ার চুলও বেশ সুন্দর। চুলের যত্নে স্পর্শিয়া শুধু খাঁটি নারকেল তেল ব্যবহার করেন। মজার ব্যাপার হলো, চুলে কখনো কন্ডিশনারের ব্যবহার করেন না স্পর্শিয়া। তিনি জানান, খুব বেশি প্রয়োজন না হলে পারলারেও যান না।,বডি ফিট রাখার জন্য বাড়িতেই ফ্রি হ্যান্ড ব্যায়াম করেন এই অভিনেত্রী। তবে সম্প্রতি হাঁটুর ইনজুরির কারণে জিমে যেতে হচ্ছে। তবে সেটাও নিয়মিত নয়। সময় পেলে তবেই জিম করেন।"
অনন্যা পান্ডের বালতি ব্যাগের দাম প্রায় সাড়ে ৬ লাখ টাকা !,"কে, কীভাবে আর কার থেকে বেশি এগিয়ে থাকবে, ফ্যাশনে অনেক তারকার এটাই যেন লক্ষ্য। শুধু জামাকাপড়ের ভিন্নধর্মী উপস্থাপনে আটকে নেই তাঁরা। তার সঙ্গে যুক্ত হয়েছে গয়না থেকে শুরু করে হাতের ব্যাগটিকেও আলাদা করে তুলে ধরার প্রতিযোগিতা। আর এই প্রতিযোগিতায় এবার এক ধাপ এগিয়ে গেছেন ভারতীয় অভিনেত্রী অনন্যা পান্ডে।,গত রোববার রাতে হিন্দুস্তান টাইমস ইন্ডিয়ার মোস্ট স্টাইলিশ অ্যাওয়ার্ডস ২০২৩ অনুষ্ঠানে গাঢ় গোলাপি রঙের বেশ জমকালো জ্যাকেট-কাট পোশাক ও একই রঙের উঁচু হিল পরে উপস্থিত হন অনন্যা। তবে তাঁর সাজসজ্জায় যেটি বিশেষভাবে সবার নজর কেড়েছিল, সেটি হলো তাঁর হাতের ব্যাগ। ব্যাগ বললে খানিকটা যেন ভুলই হবে। এটি ছিল ছোট একটি সোনার বালতি।,নেট–দুনিয়ায় অনন্যার ছবি ভাইরাল হওয়ার পরপরই নেটিজনরা ব্যাগটিকে ‘বালতি ব্যাগ’ ডাকতে শুরু করে। কেউ কেউ মজা করে বলছেন, ‘এটা তো ব্যাগ না, খাবারের দোকানের ডাল রাখার বালতি। অনুষ্ঠানের খাবার বাসায় নিয়ে যাওয়ার জন্যই এটি নিয়েছেন অনন্যা।’, আলোচিত-সমালোচিত ব্যাগটি নকশা করেছে আমেরিকার বিলাসবহুল ফ্যাশন ব্র্যান্ড জুডিথ লেবার। জানলে অবাক হবেন, অনন্যার এই ডলার চিহ্ন খচিত বালতি ব্যাগের দাম ৫ হাজার ৯৯৫ ডলার, বাংলাদেশি টাকায় প্রায় সাড়ে ৬ লাখ টাকা। ,তথ্যসূত্র : হিন্দুস্থান টাইমস ও ইন্ডিয়া টাইমস টুডে"
"এ বছর বেশ জনপ্রিয় হয়ে উঠেছে চোকার, 
ছবিতে দেখুন এই গয়নার বাহার","চোকারের ব্যবহার বেশ পুরোনো। এটাকে বলা যায় চিরসবুজ গয়না। এ বছর বেশ জনপ্রিয় হয়ে উঠেছে চোকার। ছোট হোক বা লম্বা, সব গলাতেই মানিয়ে যায় এ গয়না।,চোকারের চল এখন বেশ জোরেশোরেই চলছে। গলার ওপর আঁটসাঁট হয়ে বসা এই গয়নার সৌন্দর্যই আলাদা। যিনি পরেন, তাঁর চেহারাতেও সরাসরি প্রভাব পড়ে। কাপড় থেকে শুরু করে ধাতব পদার্থ—সবকিছু দিয়েই বানানো হচ্ছে চোকার। তুলে ধরা হচ্ছে নতুন নতুন নকশা। চলুন তেমন কিছু চোকার দেখা যাক—,মুক্তা উপকরণ হিসেবে এ বছর বেশ চলছে। এ ধরনের হালকা মুক্তার চোকার বেশ সহজেই বহন করা যায়। লম্বা গলা না হলেও মানিয়ে যাবে।,রুপার ওপর রুপার ম্যাট প্রলেপ। নিখুঁতভাবে ফুটিয়ে তোলা হয়েছে ফুলের পাপড়ি। নিচে মুক্তা আটকানো। চোকারের নকশা যখন এমন জমকালো থাকবে, তখন সেটা পুরো সাজেই এনে দেবে একটা স্টাইল স্টেটমেন্ট। কানে দুল না পরলেও চলবে। ,পুরো সাজে আত্মবিশ্বাস নিয়ে আসে চোকার। গলাটাকেও ধরে রাখে সোজা করে। রুপার ওপর সোনার প্রলেপ দেওয়া হয়েছে এই চোকারে। কুন্দনের কাজ আছে।,শার্টের সঙ্গেও চোকার পরা যায়। কলারের ঠিক নিচে যেমন পরতে পারেন, তেমনি কলারের ওপরও পরা যায়। ,কাপড়ের ওপর পমপম আর কড়ির কাজ দিয়ে বানানো চোকার। বোহিমিয়ান একটা ধাঁচকে দেশীয়ভাবে উপস্থাপন করা হয়েছে। ,চিকন পাত পরপর সাজিয়ে বানানো চোকার। খুব সাধারণ নকশার মনে হলেও রুচিশীল একটা রূপ তৈরি করে দিয়েছে। ছিমছাম সাজের মধ্যে দিয়ে নিজেকে তুলে ধরার মধ্যেও আছে শৈল্পিকতা। কর্মক্ষেত্রে মানিয়ে যাবে এ ধরনের চোকার। ,কড়ি, সুতা ও ঝুনঝুনি দিয়ে বানানো চোকারটি বেশ চওড়া। গলার প্রায় পুরোটাই জুড়ে থাকবে। ,প্রাধান্য পেয়েছে কাটা নকশা। ,মুক্তার সঙ্গে কুন্দনের মিশেল থাকলেও পুরো গয়নাতেই আছে স্নিগ্ধ একটা ভাব।"
কানে প্রথম দিনে নজর কাড়ল যে সাত পোশাক,"শুরু হয়ে গেছে ৭৬তম কান চলচ্চিত্র উৎসব। অভিনেতা-অভিনেত্রীদের পদচারণে মুখর হয়ে উঠেছে লালগালিচা। এখানে কোন তারকা কী পরে এলেন, সেটা নিয়ে ভক্তদের মধ্যে চলতে থাকে আলোচনা। সেটারও আগে তারকাদের সঙ্গে পোশাক নিয়ে ডিজাইনার ব্র্যান্ড বা ডিজাইনারদের সঙ্গে চলে বৈঠকের পর বৈঠক। প্রথম দিনের কোনো সাজেই ছিল না খুব নাটকীয়তা। তবে বেশ কয়টি পোশাক নজর কেড়েছে। "
কান উৎসবের প্রথম দিনে কী পরলেন এই ভারতীয় তারকারা,"৭৬তম কান চলচ্চিত্র উৎসবের উদ্বোধনী অনুষ্ঠানে লালগালিচায় হাঁটলেন ভারতীয় চার অভিনেত্রী। তাঁদের মধ্যে এবারই প্রথম হাঁটলেন পতৌদি পরিবারের মেয়ে সারা আলী খান আর অভিনেত্রী এশা গুপ্তা। এ ছাড়া আরও ছিলেন অভিনেত্রী উর্বশী রাওতেলা ও মানুষি ছিল্লার। ,সারা আলী খান ভারতীয় ডিজাইনার আবু জানি-সন্দীপ খোসলার তৈরি করা লেহেঙ্গায় দেশীয় আমেজ তুলে ধরেন। হালকা সোনালি লেহেঙ্গায় ভরাট কাজ ছিল চোখে পড়ার মতো। পোশাকে ক্রিস্টালের পাথর, মুক্তা এবং সুতার সূক্ষ কাজ ফুটিয়ে তুলেছেন ডিজাইনার। ব্যবহার করা হয়েছে দুটি ওড়না—একটি মাথার ওপর আটকানো, অন্যটি কাঁধ থেকে ঝোলানো। চুল ছিল বাঁধা, মেকআপে ছিল না কোনো আধিক্য। কানে দুল আর হাতের একটি বালাতেই সীমাবদ্ধ ছিল গয়নার ব্যবহার। অন্য সবকিছুই ন্যূনতম রেখেছিলেন, যাতে পোশাকটির মাধ্যমে লালগালিচায় উজ্জ্বল হয়ে উঠতে পারেন। কার্পেটের ওপর বিছানো প্রবহমান ওড়নায় রাজকীয় ভাবই ফুটে উঠেছে।,উর্বশী রাওতেলা গোলাপি রঙের ট্যুল গাউন পরেছিলেন। পুরো গাউনটিতেই র‍্যাফেলের কাজ নজর কেড়েছে। তবে গয়নার বাছার ক্ষেত্রেও কম সাহস দেখাননি। গলায় আস্ত একটি কুমির আকৃতির হার পরে এসেছিলেন তিনি। এই সাজ নেটিজেনদের দৃষ্টি আকর্ষণ করেছে। প্রকাশিত ছবিগুলোর নিচে ইতিবাচক এবং নেতিবাচক—দুই ধরনের মন্তব্যই আছে। তিনি চুল নিপাট আঁচড়ে উঁচু করে খোঁপা করে রেখেছিলেন।,সাবেক মিস ওয়ার্ল্ড এবং বলিউড অভিনেত্রী মানুষি ছিল্লার কান চলচ্চিত্র উৎসবের প্রথম দিনের জন্য বেছে নিয়েছিলেন ফোভারির একটি সাদা গাউন। গলায় ছিল এমারেল্ডের মালা। ,নিকোলাস জেব্রানের কট্যুর গাউনে সেজেছিলেন এশা গুপ্তা। ভারত সরকারের প্রতিনিধিদলের অংশ হিসেবে উদ্বোধনী অনুষ্ঠান এবং জনি ডেপের প্রত্যাবর্তন চলচ্চিত্র ‘জান দ্যু ব্যারি’র প্রিমিয়ারে অংশ নিয়েছিলেন তিনি। ঊরু পর্যন্ত কাটা সাদা গাউনটির কলার এবং গলায় ছিল সূক্ষ্ম লেইসের ফুল।"
‘শেষের কবিতা’র লাবণ্যকে দেখে নিন নতুন করে,"আজ ২৫ বৈশাখ, রবীন্দ্রনাথ ঠাকুরের জন্মদিন। ‘শেষের কবিতা’র লাবণ্যর সাজপোশাক নিয়ে নকশার বিশেষ আয়োজনে এই সময়ের লাবণ্যকে সাজিয়েছিলেন কানিজ আলমাস খান। চলুন দেখে নিই কেমন ছিল সেই সাজ।,ঢাকাই জামদানি ও লম্বা বেণিতে স্নিগ্ধ লাবণ্য। এই আয়োজনে মডেল হয়েছিলেন নাদিয়া। শুটটি হয়েছিল ২০১৫ সালে ৫ মে।,অভিজাত বাঙালি পরিবারের মেয়ে হলেও প্রকৃতির স্নিগ্ধতা লাবণ্যর রূপে ছাপ ফেলেছিল। উল্টিয়ে আঁচড়ানো চুলে আঁটসাঁট করে বাঁধা খোঁপা। কানে ছোট টপ। লাবন্যর ব্যক্তিত্বে সাদামাটা ভাবের সঙ্গে আভিজাত্যের যে সমন্বয় ঘটেছে তা প্রকাশ করতে গিয়ে এই সাজ কানিজ আলমাস খানের কাছে যৌক্তিক মনে হয়েছে।,টিপ আর কাজল ছাড়া যেন অর্পূণ লাবণ্যর সাজ। চুলে বেঁধেছেন লম্বা বেণি। হাতে শোভা পাচ্ছে সোনার দু গাছি চুড়ি। লাবণ্যর সাজ পোশাক সবকিছুতেই যেন ছিল বাঙালিয়ানার ছাপ।"
পঞ্চাশেও যেভাবে তরুণ মালাইকা,"মালাইকা অরোরার বড় পর্দায় অভিষেক হয়েছিল ‘দিল সে…’ ছবির আইটেম সং ছাইয়া ছাইয়া দিয়ে। পরে অল্পবিস্তর অভিনয় করলেও মূলত নৃত্যশিল্পী হিসেবেই তিনি পরিচিত। ফিটনেসের জন্যও তাঁর খ্যাতি আছে। বয়স ৫০ ছুঁই ছুঁই। তবু সমানে পাল্লা দিতে পারেন নতুন নায়িকাদের সঙ্গে। ছবিতে ছবিতে জেনে নিন কীভাবে তা ধরে রেখেছেন মালাইকা।,কয়েক দশক ধরে যোগচর্চা করছেন মালাইকা। তিনি নিজেও একজন প্রশিক্ষক। সুস্বাস্থ্য ধরে রাখার পাশাপাশি মানসিক শান্তি ও আবেগের ভারসাম্য রক্ষায় যোগ তাঁকে সাহায্য করে।,পাশাপাশি নিয়মিত ব্যায়ামও করেন তিনি। বিশেষ করে স্ট্রেংথ ট্রেইনিং ও কার্ডিও। এগুলোও তাঁকে শারীরিক সক্ষমতা ধরে রাখতে সহায়তা করে।,খেতে ভালোবাসেন কেবলই স্বাস্থ্যকর খাবার। টাটকা সবজি, ফলমূল ও চর্বিহীন প্রোটিনজাতীয় খাবার। অবশ্যই তা হতে হবে ঘরে রান্না। একেবারেই এড়িয়ে চলেন প্রক্রিয়াজাতকৃত খাবার ও চিনি দেওয়া পানীয়।,সব সময় শরীর যাতে হাইড্রেটেড থাকে, তার জন্য সারা দিনে প্রচুর পানি খান। পাশাপাশি নিয়মিত পান করেন ডাবের পানি, যা ইলেকট্রোলাইটে সমৃদ্ধ। তাই সাহায্য করে শরীরকে সতেজ রাখতে।,শরীর সুস্থ রাখতে পর্যাপ্ত ঘুম অত্যন্ত জরুরি। সেটা ভীষণভাবে মানেন মালাইকা। তাই নিশ্চিত করেন প্রতিদিন ৭ থেকে ৮ ঘণ্টা ঘুম।,ত্বকেরও নিয়ম করে যত্ন নেন মালাইকা। সে জন্য প্রতিদিন একই রুটিন মেনে চলেন। পরিষ্কারের পাশাপাশি করেন টোনিং। ব্যবহার করেন ময়েশ্চারাইজার। বাইরে যাওয়ার আগে দেন সানস্ক্রিন।,তথ্যসূত্র: অনলি মাই হেলথ"
"ঝরা পাতা, ফুল দিয়েও তৈরি হবে গয়না","ফ্যাশন হাউস দেশালের অন্যতম উদ্যোক্তা ইশরাত জাহান। ভালোবাসেন ফুল, পাখি, লতা, পাতা। তাঁকে যাঁরা বিভিন্ন অনুষ্ঠানে দেখে থাকেন, তাঁরা নিশ্চয়ই খেয়াল করেছেন, সব সময়ই তাঁর চুলে গোঁজা থাকে ফুল। ফুল দিয়ে সাজ তাঁর বিশেষ পছন্দ। ‘প্রকৃতি আমাকে খুব টানে। তাই এই প্রাকৃতিক উপকরণ দিয়ে সাজতে বেশ ভালো লাগে,’ ২৭ এপ্রিল ফোনে আলাপকালে বলছিলেন ইশরাত জাহান।,ফুল, পাতা, লতা দিয়ে সম্প্রতি নান্দনিক নকশার কিছু গয়না তৈরি করেছেন এই ডিজাইনার। নিজের জন্য তৈরি এসব লতাপাতা আর ফুলের গয়না নিয়ে ফেসবুকে বানিয়েছেন একটা ছবির অ্যালবাম। নাম দিয়েছেন, ‘গয়না আছে লতাপাতায়, গয়না আছে ফুলকুঁড়িতে।’,জবার কুঁড়ির হার। সুই-সুতা দিয়ে নয়, শুধু আঙুলের নখে সুতা পেঁচিয়ে এই গয়না তৈরি করেছেন ইশরাত জাহান। জানালেন, এই এক গয়নাই ব্যবহার করা যাবে দুই দিন। প্রথম দিন ব্যবহারের পর রাতে পানিতে ভিজিয়ে রাখতে হবে।,পরের দিন সকালে ফুটে যাওয়া জবা ফুলে এই গয়নাই পাবে ভিন্ন রূপ।,ঝরাপাতাকে গোল করে ভাঁজ করে নিয়ে আগের পদ্ধতিতেই আঙুলে সুতা পেঁচিয়ে এই গয়না তৈরি করেছেন। পাতার ভেতরে গুঁজে দিয়েছেন রঙ্গন। ইশরাত জাহান জানালেন, আঙুলে সুতা পেঁচিয়ে গয়না বানানোর এই পদ্ধতি তিনি শিখেছেন ইউটিউব দেখে।,এই গয়না তৈরির গল্পটাও বেশ মজার। ঝরাপাতা আর কাঁচা পাতা কুড়িয়ে এনে রেখেছিলেন বইয়ের পাতায়। একসময় শুকিয়ে তা কাগজের মতো হয়ে এল। এবার জামার গলার পাইপিনের মতো ভাঁজ করে চিকন কাপড়ে এই পাতাগুলো সারি বেঁধে সেলাই করে ইশরাত জাহান তৈরি করলেন পাতার হার।"
তারকাদের থেকে শিখুন কালো পোশাকের সাজ,"কালো পোশাক পরতে অনেকেই দ্বিধা করেন। এর সঙ্গে অনেকেই নানা ট্যাবু বা সামাজিক বিধিনিষেধ গুলিয়ে ফেলেন। ভাবেন, কালো কেবল শেষকৃত্য, মৃত্যু, শোক বা এ ধরনের অনুষ্ঠানে পরা যায়। তেমনটা মোটেই নয়। কালো পোশাকে ফুটিয়ে তুলতে পারেন আভিজাত্য। তবে সে জন্য সঙ্গে চাই জুতসই সাজ। তা শিখে নিন বলিউড তারকাদের থেকে।"
ইফতারে কী কী খান সানিয়া মির্জা,"এই উপমহাদেশে নারী টেনিসকে জনপ্রিয় করার কৃতিত্বের অনেকখানি দাবিদার সানিয়া মির্জা। ভারতীয় এই তারকা পরে পাকিস্তানি ক্রিকেটার শোয়েব মালিককে বিয়ে করে বনে গিয়েছিলেন বৈরি দুই দেশের মিলনের দূত। সম্প্রতি তিনি ইনস্টাগ্রামে প্রকাশ করেন তাদের বাড়িতে ইফতারের আয়োজনের একটি ভিডিও। লেখেন, অন্তরের মানুষদের সাথে ইফতার। সাথে ব্যবহার করেন দুটো হ্যাশট্যাগ— Ramadankareem ও iftaar। জেনে নিন এ বছর ইফতারে কী কী খেয়েছেন সানিয়া।,ইফতারে ভুট্টা ও অঙ্কুরের সালাদ খান সানিয়া। এটা ফাইবার বা খাদ্যআঁশ ও কার্বোহাইড্রেট সমৃদ্ধ। ফলে সঙ্গে সঙ্গে জোগায় শক্তি। ,আরো খান টক দই। এতে আছে প্রোবায়োটিক, যা খারাপ কোলেস্টেরলকে নিয়ন্ত্রণে রাখতে সাহায্য করে। আরো আছে ভিটামিন ডি। এটা সাহায্য করে রোগ প্রতিরোধে।,ইফতারের আয়োজনে মিষ্টি রাখা চাই। সেজন্য সানিয়ার পছন্দ সেভিয়ান। এটা মূলত সুজির তৈরি ক্ষীর বা সেমাই। তবে এতে কোলেস্টেরলের পরিমাণ কম। বেশি থাকে কার্বোহাইড্রেট।,পাশাপাশি ইফতারে সানিয়া নিয়মিত স্যান্ডউইচ খান। তাতে ব্যবহার করেন ফাইবার সমৃদ্ধ সবজি। ফলে সেটা কার্বোহাইড্রেটে সমৃদ্ধ হয় ও জোগায় উপস্থিত শক্তি।,কৃত্রিম পানীয় সানিয়ার একদমই পছন্দ না। তিনি ইফতারে খান প্রিজারভেটিভমুক্ত তাজা ফলের জুস। এগুলো যেমন অন্ত্রের জন্য ভালো, পাশাপাশি সারাদিনের ক্লান্তিও করে দূর।,উপমহাদেশীয় ইফতারির রীতি ভাজাপোড়া ছাড়া যেন অসম্পূর্ণ থেকে যায়। এগুলোর মধ্যে সানিয়ার পছন্দ মরিচের পাকোড়া বা ভাজি। তাতে থাকে ক্যালরি, প্রোটিন, কার্বোহাইড্রেট ও ফাইবার।,তাজা ফল ইফতারে রাখবেনই সানিয়া। এগুলো যেমন শরীরে পানির ঘাটতি পূরণে সাহায্য করে, তেমনি জোগায় প্রয়োজনীয় পুষ্টি উপাদান। ফলে শরীর হয় সতেজ ও প্রাণবন্ত।,মাশরুমের তরকারিও সানিয়া নিয়মিত ইফতারির পাতে রাখেন। এটা ভিটামিন ডি-তে সমৃদ্ধ হওয়ায় অন্ত্রের জন্য বেশ ভালো। সেই সঙ্গে সাহায্য করে রোগ প্রতিরোধ প্রক্রিয়ায়।,ইডলি দক্ষিণ ভারতের একটা জনপ্রিয় খাবার। অনেকটা আমাদের ভাপা পিঠার মতো। দারুণ পুষ্টিকর এই খাবারে থাকে প্রোটিন, ফাইবার, কার্বোহাইড্রেট ও খনিজ। থাকে না ফ্যাট বা কোলেস্টেরল। এটাও ইফতারি থাকা চাই সানিয়ার।,তথ্যসূত্র : টাইমস অব ইন্ডিয়া"
কার মাথায় উঠল মিস ইন্ডিয়ার মুকুট,ফেমিনা মিস ইন্ডিয়ার ৫৯তম আসরের পর্দা নেমেছে গতকাল। মণিপুরের খুমান লাম্পাক ইনডোর স্টেডিয়ামে জাঁকজমকপূর্ণ অনুষ্ঠানে উপস্থিত ছিলেন বলিউডের নামী তারকারা। ফাইনালে শেষ ১২ জন থেকে বিজয়ীর মুকুট পরেছেন ১৯ বছর বয়সী নন্দিনী গুপ্তা। 
যেভাবে পাবেন ক্যাটরিনা কাইফের মতো উজ্জ্বল মসৃণ চুল,"ক্যাটরিনা কাইফ। বলিউডের অন্যতম স্টাইল আইকন। তিনি দেখতে যেমন সুন্দর, তেমনি সুন্দর তাঁর দীঘল কালো চুল। যখন যেখানে যেভাবেই যান, কখনোই তাঁর চুল উষ্কখুষ্ক বা অপ্রস্তুত মনে হয় না। সব সময়ই থাকে কমনীয়। ছবিতে ছবিতে জেনে নিন তাঁর নিখুঁত চুলের রহস্য।,তথ্যসূত্র : জাগরন ইংলিশ"
কার সঙ্গে গাঁটছড়া বাঁধছেন ‘স্ট্রেঞ্জার থিংস’ তারকা,মাত্র ১২ বছর বয়সেই তারকাখ্যাতি। নেটফ্লিক্সের হিট সিরিজ ‘স্ট্রেঞ্জার থিংস’ দিয়ে তাঁর হলিউডে পদচারণ। এরপর আর পেছন ফিরে তাকাতে হয়নি। হলিউডে তাঁর গ্রাফ শুধু ওপরের দিকেই উঠেছে। জনপ্রিয়তার শীর্ষে থাকতে থাকতেই বিয়ের পিঁড়িতে বসতে যাচ্ছেন হলিউড অভিনেত্রী মিলি ববি ব্রাউন। মিলির গলায় মালা পরাতে যাওয়া কে এই জেক বনজিওভি?
ঈদের দিন কোন বয়সীদের চুলের সাজ কেমন হবে,"সাজার ক্ষেত্রে বয়স একটি গুরুত্বপূর্ন বিষয়। কিশোরীদের চুলের সাজ হবে একরকম, বাড়ির কর্তী হিসেবে বদলে যাবে চুলের সাজের ধরন,বৈশাখের প্রথমার্ধে ঈদ। উত্তাপ ও গুমোট—দুটিই থাকার কথা। সব মিলিয়ে তাই এমন দিনের সাজসজ্জায় স্বস্তিটাই হয়ে দাঁড়ায় মুখ্য। খোলা চুলেই অনেকে খুঁজে পান স্বাচ্ছন্দ্য। আবার অনেকে আঁটসাঁট করে বেঁধে রাখতে চান সারাবেলা। ব্যক্তিত্ব, রুচি আর পছন্দের পাশাপাশি আবহাওয়াও এখন গুরুত্বপূর্ণ বিষয়। ,সৌন্দর্যের সঙ্গে স্বাচ্ছন্দ্যের সম্মিলন হওয়া জরুরি। বয়স আরেকটি বিষয়। বয়সের সঙ্গে বাড়ে দায়িত্ব, বদলে যায় সাজের ধরন। কিশোরীরা অনায়াসেই তাদের চুলের জন্য বেছে নেয় মজাদার সব স্টাইল। বড়দের স্টাইলের ভাবনা আবার আলাদা। দিনের কোন সময় কোন সাজ মানানসই, সেটিও ভাবনায় রাখতে হবে। ঈদের দিনের চুলের সাজের নানা দিক নিয়ে জানিয়েছেন রেড বিউটি স্যালনের রূপবিশেষজ্ঞ আফরোজা পারভীন।,কিশোরী বয়সে অনেকেই চুল বড় রাখতে ভালোবাসে। চুল বড় হলেও দিনের শুরুতে চুল ছেড়ে রাখা যেতে পারে। খোলা চুলে একটু ঢেউখেলানো ভাব ঈদের সকালে আনবে স্নিগ্ধতা। কিছু চুল নিয়ে ফ্রেঞ্চ বেণি করে সেটি পাশে এনে আটকে দেওয়া যেতে পারে। যেকোনো পোশাকেই দারুণ দেখাবে।,বড়রা চাইলে সকালে ঝুঁটি করে নিতে পারেন। পরিপাটিভাবে চুল না আঁচড়িয়ে বরং খানিকটা এলোমেলো ভাব রাখা যেতে পারে। দিনের শুরুতে এভাবে চুলের স্টাইল করে নিয়ে একটু ‘ক্যাজুয়াল’ থাকলেই ভালো লাগবে। এভাবে চুল বাঁধলে চুল ঘনও দেখাবে।,দুপুরে সব বয়সী নারীরাই চুল বেঁধে রাখলে স্বস্তি পাবেন। কিশোরীরা মাথার পেছন থেকে দুটি ফ্রেঞ্চ বেণি করে এনে দুপাশে দুটি খোঁপা করে নিতে পারেন। চুলের এমন সাজ বেশ আধুনিক দেখাবে, সৌন্দর্যও ফুটে উঠবে।,বড়রা অবশ্য দুপুরে একটা খোঁপা বেঁধে নিতে পারেন। দুই পাশ থেকে চুল একটু ছাড়া ছাড়া রেখে কাঁধের কাছে খোঁপা করে নেওয়ার এই স্টাইল মানাবে সালোয়ার-কামিজ কিংবা শাড়ির সঙ্গে।,সন্ধ্যা বা রাতের সাজে অভিজাত ভাব আনতে বড়রা চুল টেনে আঁচড়ে নিয়ে পেছনে লম্বাটে খোঁপার মতো করে বেঁধে নিতে পারেন। কিছু চুল পেঁচিয়ে পাশেও আনা যেতে পারে।,সন্ধ্যায় বা রাতে কিশোরীরা চুল কোঁকড়া করে ছেড়ে রাখতে পারে। মাঝের দিকের চুল মনের মতো করে খানিকটা স্টাইল করে নেওয়া যায়। বাকি চুল কোঁকড়া করে ছেড়ে রাখলেই সুন্দর দেখাবে। "
"তাসনিয়া ফারিণ দেখালেন, কেমন হতে পারে আপনার ঈদ সাজ  ","এ বছরও ঈদের দিন জমকালো সাজ থাকবে। সাজে ভারী গয়না কিংবা পোশাকে অভিজাত নকশা দেখা যাবে। কুর্তা, শাড়ি, গাউন ইত্যাদি পোশাকের কাটে তুলে ধরা হচ্ছে উৎসবের আধুনিক রূপ ,পোশাকের নকশা, মেকআপ, চুলের স্টাইল আর গয়না ঠিকঠাক বাছাই করা গেলে সাজে সহজেই উৎসবের আমেজ নিয়ে আসা সম্ভব। এবার ঈদে সাজ ও পোশাকের নকশা হালকা রাখার ধারা যেমন দেখা যাবে, তেমনি জমকালো আর অভিজাত নকশার আবহও দেখা যাবে। গরমের কারণে পোশাকের উপকরণটি হতে পারে আরামদায়ক। এর ওপর জারদৌসি কাজ কিংবা জমকালো ছাপা নকশা থাকলেও পরে অস্বস্তি বোধ করবেন না।,বাসন্তী রঙের শাড়িটি জর্জেট। সঙ্গের বেল্ট আর ব্লাউজের ওপর বাড়তি ছোট পাতার মতো কাপড়টি শাড়িটিকে দিয়েছে ভিন্ন চেহারা। হাতাকাটা ব্লাউজের ওপর জারদৌসি কাজ করা রয়েছে। ব্লাউজের ওপর আলাদা করে ছোট পাতার মতো যে অনুষঙ্গটা লাগানো আছে, চাইলে সেটা অন্য কোনো পোশাক বা ব্লাউজেও লাগানো যাবে। সাধারণ খোঁপার এক পাশ দিয়ে লাগানো পালকগুলো পুরো সাজে এনেছে জমকালো ভাব। ব্লাউজের ওপর যেহেতু বাড়তি কারুকাজ আছে, তাই গলায় কোনো গয়না পরানো হয়নি। কানে রাখা হয়েছে ভারী কুন্দনের দুল আর হাতে পাথরের ব্রেসলেট। মেকআপ যতটা সম্ভব হালকা রাখা হয়েছে। এতে মাথায় পালক থাকা সত্ত্বেও সাজে আসেনি বাড়তি ভাব। ,ক্রপ টপ স্টাইলের এই কাফতান দিয়ে আধুনিক থেকে এথনিক, সব ধরনের স্টাইলই করা সম্ভব। কাফতানের সঙ্গে মিলিয়ে চুলের বেণিতে পেঁচিয়ে নেওয়া হয়েছে একটি স্কার্ফ ও একটি ওড়না। গলায় রুপার তিনটি গয়না। কলারের ভেতর একটি চোকার গুঁজে দেওয়া হয়েছে। হালকাভাবে দেখা যাবে। পরের দুটি এমনভাবে পরানো হয়েছে যেন সব কটির নকশাই বোঝা যায়। কান, আঙুল আর হাতে একই ধাঁচের ভারী রুপার গয়না। মেকআপ রাখা হয়েছে হালকা। চোখের ওপর সবুজ রঙের আইশ্যাডো। নেইলপলিশেও একই রং। সাজের প্রায় সব কটি জায়গাতেই সবুজের একটি ধারা রাখার চেষ্টা করা হয়েছে। এতে পুরো সাজেই এসেছে সতেজ কিন্তু জমকালো ভাব। ,কামিজটির ওপরের অংশে আছে ফ্রেঞ্চ টোয়াল প্রিন্ট। পুরোনো দিনের আমেজ আনা এই ছাপা নকশা এখন আন্তর্জাতিকভাবেই ট্রেন্ডি। পোশাক থেকে শুরু করে বাড়ির অন্দরসাজেও চলে এসেছে। মসলিনের ওড়না আর কামিজের সঙ্গে রাখা হয়েছে সিল্কের প্যান্ট। কামিজের গলার কাছে কাটওয়ার্কের কাজ নজর কাড়ে। গলা ও কানের গয়নাটি পোশাকের সঙ্গে মিলিয়ে পরা হয়েছে। গলায় এ বছর চোকারের ব্যবহার বাড়বে। কামিজের রঙের সঙ্গে মেলানো হয়েছে আইশ্যাডোর রং। খোঁপাটি টান টান উঁচু করে বাঁধা হয়েছে। এতে পুরো সাজে এসেছে একটা পরিপাটি ভাব। ,অফ শোল্ডার গাউনটির সঙ্গে কেইপ আছে। গাউনটির সামনে ও পেছনে ড্রেপিংয়ের কারণে পুরো পোশাকে এসেছে নাটকীয় ভাব। বোট–নেক গলার কারণে কেইপটি কাঁধের কাছে এসে আটকে থাকবে। কেইপের ওপর ভারী জারদৌসি কাজ করা হয়েছে। পোশাকটি রাতের দাওয়াতের জন্য আদর্শ। সিল্কের গাউনটি বানানো হয়েছে এমনভাবে যেন আঁটসাঁটভাবে শরীরকে (বডি হাগিং) জড়িয়ে থাকে। ,এ বছর গরমে পরার জন্য পাতলা ভেলভেট দিয়ে বানানো পোশাকের চল দেখা যাবে। মেরুন রঙের এই কাফতানও ভেলভেটের কাপড় দিয়ে বানানো। গলায় এবং একদম নিচের অংশে কাফতানের মূল কাজ। পুরো চুল কোঁকড়া করা হয়েছে। গলা ও হাতে বেশ ভারী কাজের গয়না আছে। চাইলে একটি করেও পরা যাবে। স্বাচ্ছন্দ্যে বহন করতে পারলে একাধিক গয়নাও পরতে পারেন। ঠোঁটে পোশাকের সঙ্গে মিলিয়ে লিপস্টিক। চোখে আইশ্যাডো দিয়ে স্মোকি ভাব আনা হয়েছে। গালের ব্লাশঅনও কিছুটা গাঢ় রাখা হয়েছে। মেকআপ আর গয়নার সঠিক মেলবন্ধন হলে যেকোনো ধরনের দাওয়াত বা বাইরে ঘোরার সময়ও কাফতান পরে বের হয়ে যেতে পারবেন। "
মেয়েদের ঈদপোশাকে যে ধরনের নকশা দেখা যাচ্ছে,"ছাপা ও সুতার নকশা, জারদৌসির কাজ আর চুমকির প্রাধান্য—ঈদপোশাকে এসব ধারাই এবার দেখা যাচ্ছে বেশি। শাড়ি থেকে পাশ্চাত্য ধাঁচের পোশাক—সবকিছুতেই রং, নকশার উজ্জ্বলতা। গাঢ় থেকে গাঢ়তর কাজও দেখা যাবে,সবুজ এই মসলিনের শাড়িটি বোনার সময় ভরনায় সুতার পাশাপাশি জরিও ব্যবহার করা হয়েছে। এ কারণে সোনালি জরির উজ্জ্বলতাও চোখে পড়ছে। পুরো শাড়িতে ফুল ও পাতার এমব্রয়ডারির কাজ। এ বছর মসলিনে এ ধরনের টানা জরির সুতা এবং সব ধরনের পোশাকের ওপর ফুলের কাজ দেখা যাবে। শাড়ি: টাঙ্গাইল শাড়ি কুটির, গয়না: কনক দা জুয়েলারি প্যালেস ,সব বয়সী নারী-পুরুষের পোশাকেই এ বছর স্ক্রিন ও ডিজিটাল প্রিন্টের কাজ দেখা যাবে। সঙ্গে পোশাকের ওপর কাচ বসানো হচ্ছে। এ কারণে পোশাকগুলো জমকালো চেহারা পাচ্ছে। ,পোশাকের ওপর চুমকির কাজ এ বছরের অন্যতম আকর্ষণ। শাড়ি, ইনার, গাউন, টপস, প্যান্ট ইত্যাদি সবকিছুর সঙ্গেই এ বছর কটি পরার চল দেখা যাবে। কেপও থাকবে। কালো এ কামিজের চারটি অংশ। ভিসকস ক্রেপের ইনার ও পায়জামা, জর্জেটের কটি আর শিফনের ওড়না। কটির ওপরে সোনালি, রুপালি, মেটালিক রঙের চুমকির কাজ নজর কাড়ে।,প্যান্ট ও টপস দিয়েও ভিন্নতর লুক তৈরি করা যায়। যেকোনো ধরনের পোশাকের ওপরই এ বছর জমকালো প্লিট, কুঁচি দেখা যাবে। সাধারণ একটি শার্টের চেহারাই বদলে দিয়েছে কুঁচি এবং দুই-তিন স্তরের ঝালর। জর্জেটের শার্টটির কলারের ঠিক নিচেই পরা হয়েছে চোকার ধাঁচের গয়না। প্যান্টটিও নজরকাড়া। এ বছর প্যান্টে থাকবে এ ধরনের ছাপা নকশা কিংবা হাতের কাজ। ,স্পাইস অ্যান্ড হার্ব থিমে পোশাক বানিয়েছেন ডিজাইনার মুমু মারিয়া। রেড চিলি নামের গাউনটির মোটিফ মরিচের ফুল থেকে নেওয়া হয়েছে। পোশাকটির দৈর্ঘ্য মেঝে পর্যন্ত রাখা হয়েছে। সঙ্গে আছে মসলিনের ওপর টাইডাই করা ওড়না। এ বছর ফ্রিলের ব্যবহার হবে ব্যাপক। ঠিক বুকের নিচের অংশটিতেই কুঁচির ব্যবহার সে কথাই মনে করিয়ে দিচ্ছে। শিফনের কাপড় বলেই কোমরের ওপরের অংশে হওয়া সত্ত্বেও এত ঘন কুঁচি খারাপ লাগছে না। পাশ্চাত্যে এখন কর্সেট পরার একটা ধারা দেখা যাচ্ছে। ওপরের অংশে সেটারই একটা ধাঁচ দেওয়া হয়েছে। জারদৌসি ও কারচুপির কাজের মাধ্যমে ফুলটি ফুটিয়ে তোলা হয়েছে। "
ঈদের দিন নিজেই সাজবেন তাসনিয়া ফারিণ,"এখন ঈদ মানেই বাসায় থাকা, এই বলে নিজের ঈদের গল্প শুরু করলেন অভিনেত্রী তাসনিয়া ফারিণ। ছোটবেলায় ঈদ নিয়ে ঘরে–বাইরে অনেক আয়োজনই থাকত, এখন ঈদ মানে পরিবার আর বন্ধুদের মধ্যে আনন্দ খুঁজে নেওয়া। ,ঈদের দিন সকালটা বাসাতেই থাকা হবে, তাই এ সময় হালকা কোনো রঙের পোশাক পরবেন। সব সময়ই হালকা সাজগোজ পছন্দ করেন, ঈদের দিনও ব্যতিক্রম হবে না। পোশাকে প্রিয় রঙের তালিকায় থাকে কালো, সাদা ও প্যাস্টেল। দিনের শুরুতে হালকা কোনো রঙের পোশাক পরলেও বিকেলে বা সন্ধ্যায় বেড়াতে যাওয়ার জন্য একটু গাঢ় রঙের পোশাক বেছে নেবেন।,ঈদে নিজের মেকআপ নিজেই করতে পছন্দ করেন ফারিণ। ভালোবাসেন কাজল ও টিপ। তাঁর মতে, টিপ ও কাজল মেয়েদের সৌন্দর্যে ভিন্নমাত্রা যোগ করে। এ ছাড়া পোশাকের সঙ্গে মিলিয়ে চুল স্ট্রেট বা কিছুটা ওয়েভ করে নেওয়ার কাজটিও তিনি নিজেই করেন।,ঈদে শাড়ি একদমই পরা হয় না, জানালেন ফারিণ। বিশেষ করে ঈদের দিন বাসার কাজে সাহায্য করতে পছন্দ করেন তিনি। তাঁর মতে, কাজের জন্য ছিমছাম পোশাকই আরামদায়ক। তাঁর কাছে শুধু ঈদের সময়ই না, বরং সব সময়ই পোশাক নির্বাচনের ক্ষেত্রে সৌন্দর্যের চেয়ে বেশি গুরুত্ব পায় আরাম।,পছন্দের তালিকায় রয়েছে সুতি ও জর্জেট কাপড়ের কামিজ কিংবা কুর্তি। কামিজ ও কুর্তির সঙ্গে কানের দুল পরতে পছন্দ করেন বলে জানালেন অভিনেত্রী।"
৩৫ বছর বয়সেও যেভাবে ফিট আছেন আনুশকা শর্মা,"রেড কার্পেট হোক কিংবা সাধারণ কোনো পোশাক, সবকিছুতেই সবার নজর কাড়েন এই বলিউড অভিনেত্রী। ১৫ বছরের অভিনয়জীবনে অনেক সুনাম কুড়িয়েছেন তিনি। তবে, তাঁর স্লিম আর ফিট ফিগার বরাবরই সবার আকর্ষণের কেন্দ্রবিন্দু। বলছিলাম আনুশকা শর্মার কথা। কীভাবে নিজেকে এত ফিট রাখেন ৩৫ বছর বয়সী এই তারকা? সেই সিক্রেটই এবার তিনি জানালেন।,আনুশকার স্লিম ফিগারের মূল রহস্য হচ্ছে, তিনি সব সময় শারীরিকভাবে অ্যাকটিভ থাকতে ভালোবাসেন। তাই কখনোই তিনি এর থেকে দূরে সরে যাননি।,একটি দিনও শরীরচর্চা বা শারীরিক কসরত বাদ যায় না। এমনকি ব্যস্ত শুটের দিনগুলোতেও শরীরচর্চার জন্য সময় বের করে নেন আনুশকা।,হোক যোগ ব্যায়াম কিংবা পাহাড়ে হাইকিং অথবা জিমে গিয়ে ঘাম ঝরানো, বেশির ভাগ সময়ই সঙ্গে থাকেন জীবনসঙ্গী তারকা ক্রিকেটার বিরাট কোহলি।,নিজের মুডকে আরও চাঙা করতে মিউজিকের জুড়ি নেই বলে জানান আনুশকা। তাই তিনি পছন্দের সংগীতের তালে তালেই ব্যায়াম করতে বেশি ভালোবাসেন।,নিজের ব্যায়ামের রুটিনে ‘পিলাটিজ’যুক্ত করেছেন আনুশকা। শরীরকে ফিট রাখার পাশাপাশি পেশি আর হাড়কে আরও মজবুত করতে ‘পিলাটিজ’-এর জুড়ি নেই।"
"জানেন কি, পরচুলায়ও ব্যবহার করতে হয় শ্যাম্পু ও কন্ডিশনার","রোগবালাইয়ে কিংবা ওষুধের পার্শ্বপ্রতিক্রিয়ায় অনেকেরই চুল পড়ে যায়। এ অবস্থায় কেউ কেউ পরচুলা পরেন। বেশির ভাগ মানুষই নিজের চুলের কাছাকাছি রঙের পরচুলায় স্বাচ্ছন্দ্যবোধ করেন, তবে কেউ কেউ ভিন্ন রঙের পরচুলা পরে ভিন্ন ‘লুক’ আনতেও পছন্দ করেন। কোনো পরচুলা তৈরি হয় চুল থেকেই (ন্যাচারাল বা রিয়েল হেয়ার উইগ), কোনোটি আবার কৃত্রিম উপাদানে তৈরি (সিনথেটিক উইগ)। মিশ্র ধরনের পরচুলাও পাওয়া যায়। উপকরণ ভেদে পরচুলার যত্নআত্তিও হয় আলাদা।,সৌন্দর্যচর্চাকেন্দ্র পারসোনার পরিচালক নুজহাত খান বলছিলেন, চুলের যত্ন নেওয়ার কথা আমরা বলে থাকি হরহামেশাই। কিন্তু পরচুলার যত্ন? অনভ্যস্ত কারও কাছে একটু অবাক লাগতে পারে। তবে বাস্তবতা হলো পরচুলারও চাই যত্নআত্তি। তবেই না একটা পরচুলা টেকে দীর্ঘ সময়। পরচুলাও আঁচড়াতে হয়, পরিষ্কার করতে হয়। শ্যাম্পু আর কন্ডিশনার দিয়ে ধোয়ার পর ঠিকঠাক শুকাতেও হয়।,পরচুলার যত্নআত্তি,• চুলে আঙুল চালানোর মতো করে পরচুলাতেও আঙুল চালানো উচিত। চিরুনি বা ব্রাশ ব্যবহার করতে চাইলে পরচুলার জন্য নির্ধারিত চিরুনি বা ব্রাশ বেছে নিন। তবে কোনো তন্তুতে যাতে টান না লাগে, সেদিকে লক্ষ রাখুন।,• স্প্রে, জেল কিংবা এ ধরনের অন্য উপাদান পরচুলায় পারতপক্ষে প্রয়োগ না করাই ভালো। পরচুলার ‘লুক’ বদলাতে চাইলে বিশেষজ্ঞের পরামর্শ নিন।,• মাসে অন্তত একবার পরচুলা পরিষ্কার করুন। রোজ ব্যবহার করলে অবশ্য তার আগেই পরিষ্কারের প্রয়োজন হবে।,• ধোয়ার আগে মোটা দাঁতের চিরুনি দিয়ে আঁচড়ে নিন পরচুলাটিকে।,• পরচুলা চিপড়ানো বা নিংড়ানো যাবে না।,• সংরক্ষণ করতে পাতলা কাপড় বা পলিথিন দিয়ে ঢেকে হুকে ঝুলিয়ে রাখতে পারেন।,ন্যাচারাল উইগ (প্রাকৃতিক উপকরণের পরচুলা) ধোয়ার নিয়ম,ধাপ ১: এক হাতে পরচুলা ধরে অন্য হাত দিয়ে কুসুম গরম পানি ঢেলে দিন খানিকটা। একেবারে চুপচুপে করে ভেজানোর প্রয়োজন নেই।,ধাপ ২: সামান্য শ্যাম্পু নিন পরচুলায়। সেটিই ছড়িয়ে দিন পুরোটায়।,ধাপ ৩: স্বাভাবিক তাপমাত্রার পানি দিয়ে ধুয়ে ফেলুন।,ধাপ ৪: একইভাবে কন্ডিশনার লাগিয়ে নিন।,ধাপ ৫: কয়েক মিনিট পর স্বাভাবিক তাপমাত্রার পানি দিয়ে ধুয়ে ফেলুন।,ধাপ ৬: হুকে ঝুলিয়ে শুকাতে পারেন। চাইলে কম তাপে ব্লো ড্রাইও করতে পারেন।,ধাপ ৭: শুকানোর পর কম তাপে কার্লিং আয়রন দিয়ে সেট করে নিতে পারেন।"
চুল কাটার আগে কী করবেন কী করবেন না,"চুল কাটা ভালো হলে কোনো সমস্যা নেই। কিন্তু খারাপ হলেই লাগে গোল। শুনতে হয় রাজ্যের কথা। বন্ধু-স্বজনদের টিটকিরি, সহপাঠী-সহকর্মীদের উপহাস। তার চেয়ে বড় সমস্যা হয় আত্মবিশ্বাসে। কোনোভাবেই আর নিজেকে ভালো দেখায় না। ফলে যা–ই পরেন আর যা–ই করেন, আত্মবিশ্বাসটা ঠিক পোক্ত হয় না। অমন পরিস্থিতি এড়াতে এরপর থেকে চুল কাটার সময় নিচের পরামর্শগুলো বিবেচনা করতে পারেন।,কীভাবে চুল কাটাবেন, তা যতটা না আপনার চুলের রং, ধরন, ঘনত্ব—এগুলোর ওপর নির্ভর করে, তার চেয়ে বেশি নির্ভর করে আপনার মুখ ও মাথার গড়নের ওপর। তাই সেটাতেই বেশি গুরুত্ব দিন। তাই বলে আপনার চুলের ধরনকে উপেক্ষা করবেন না। সেটাও মাথায় রাখুন।,তারকারা চুল কাটার ব্যাপারে বেশ যত্নশীল। সে জন্য তারা পেশাদার লোকজনের পরামর্শও নেন। কাজেই এ বাবদে তাদের অনুসরণ করাটা একদমই মন্দ নয়। তবে সেটা করতে হবে সচেতনভাবে। সে জন্য আপনার পছন্দের তারকার চেয়ে বেশি গুরুত্ব পাবে, কোন তারকার মুখের গড়ন, শারীরিক উচ্চতা, চুলের ধরন আপনার কাছাকাছি।,অনেকেই সেলুনে পছন্দের চুলের কাটের ছবি নিয়ে যান। নাপিতকে ধরিয়ে দিয়ে বলেন সেটাই করে দিতে। এটা না করে তার পরামর্শও নিন। তাকে জিজ্ঞেস করুন, সেই কাটে আপনাকে কেমন লাগবে। সাধারণত সবার জন্যই চুলের কাট খানিকটা পরিবর্তন করতে হয়। সেটা করার স্বাধীনতা তাকে দিন।,কেবল আপনার মুখের গড়নই নয়, গোঁফ-দাড়ির পরিমাণ ও ধরনও প্রভাব রাখে আপনার চুলের দর্শনদারিতে। তাই কীভাবে চুল কাটবেন, তার সঙ্গে এগুলোও ভেবে রাখুন। গোঁফ রাখবেন কি না, দাড়ি রাখবেন কি না, রাখলেও কেমন রাখবেন। তার সঙ্গে মিলিয়ে চুল কাটুন।,আপনি যেভাবে চুল কাটাতে চাইছেন, নিশ্চিত হয়ে নিন আপনার নাপিত সেভাবে চুল কাটাতে পারবে কি না। অথবা ধরনটা তার জন্য বেশি কঠিন হয়ে যাবে কি না। সুন্দর করতে গিয়ে আবার না হিতে বিপরীত হয়ে কুৎসিতভাবে চুল কাটা হয়ে যায়। প্রয়োজনে নাপিতের পারদর্শিতা অনুযায়ী চুলের কাট পছন্দ করুন।,আপনার বয়স, অবস্থান, পেশা ইত্যাদিও বিবেচনা করুন চুল কাটার ধরন পছন্দ করার সময়। একজন কিশোর বা তরুণ যেভাবে চুল কাটে, একজন বয়স্ক লোকের পক্ষে সেটা মানানসই না–ও হতে পারে। আপনি নিজেই হয়তো আগে যেভাবে চুল কাটতেন, এখন আর সেটা আপনার জন্য জুতসই হবে না। একই কথা প্রযোজ্য চল বা ট্রেন্ড অনুসরণের ক্ষেত্রেও। সেটা তখনই অনুসরণ করবেন, যখন তা আপনার সঙ্গে খাপ খাবে।,তবে আপনি যতই সাবধানী হয়ে চুলের কাট পছন্দ করুন না কেন, গড়বড় হতেই পারে। হয়তো চুল বেশি ছেঁটে ফেলল। কিংবা কোনো জায়গায় কমবেশি হয়ে গেল। তাই চুল কাটতে গিয়ে সব সময় বিকল্প পরিকল্পনা প্রস্তুত রাখবেন। নিজেও মানসিক প্রস্তুতি নিয়ে রাখবেন।,তথ্যসূত্র: জিকিউ"
কনের জন্য ‘আরামদায়ক’ চুলের সাজ কেমন হতে পারে,"চুলের সাজের ক্ষেত্রে এখন টেনে খোঁপা বেঁধে রাখার একটি ধারা চলছে। হলুদের সাজেও খোঁপা বেশি পছন্দ করছেন কনেরা। সেই সঙ্গে চুলে থাকছে টায়রা বা বাটারফ্লাইয়ের মতো অনুষঙ্গ। চুলে ফুল দেওয়ার ধারা অনেক আগে থেকেই আছে। এবার তার সঙ্গে যোগ হয়েছে ছোট–বড় মুক্তা দিয়ে চুল সাজানোর ধারা।,যদি পেছনে হালকা করে চুল বাঁধাও থাকে, তাহলেও অনেকের সামনের দিকে খোলা রাখা পছন্দ। হলুদের সাজে চুলে বাটারফ্লাই বা ফুল ব্যবহার করলেও রিসেপশন বা বিয়েতে গিয়ে মুক্তা বা পাথর ব্যবহার করতে দেখা যাচ্ছে। হলুদের আয়োজনে চুলটা সিঁথি না করেই পেছন থেকে টেনে খোঁপা বাঁধছেন অনেকেই। ,চুল সাজানোর অনুষঙ্গেও এসেছে নতুনত্ব। মেকআপ আর্টিস্ট আনিকা বুশরা বলেন, ‘এখন চুলে ছোট ছোট প্রজাপতি, বিভিন্ন ধরনের পাথর আর হেডপিন ব্যবহার করা হচ্ছে। অনেকে টায়রার মতো করে বানানো ফুলের মুকুট পরছেন। বেণিতে ব্যবহার করছেন লেইস। দেখা যাচ্ছে, মুক্তার একটা লেইস পুরো বেণিতে পেঁচিয়ে দেওয়া। ভিন্ন ঘরানার রঙিন লেইস বেণির মাঝে মাঝে দিয়ে সাজিয়ে দিচ্ছি কোনো কোনো কনেকে।’ ,চুলের সাজে ট্রেন্ড কী, জানতে চাইলে পারসোনার পরিচালক নুজহাত খান বলেন, ‘অনেকে এখন চুল বেঁধে রাখতেই পছন্দ করছেন। কেউ হালকা করে বেণি বাঁধছেন। পরে তাতে নানা অনুষঙ্গ ব্যবহার করছেন। এখন অনেক গয়না পাওয়া যায়, যেগুলো কাস্টমাইজড। হবু বউ নিজেরাই নিজেদের বিয়েতে ভিন্ন কী ব্যবহার করবেন, সেটা ভাবছেন, পরে মনমতো বানিয়ে নিচ্ছেন। সেগুলো নিয়ে যখন আমাদের কাছে আসছেন, আমরাও সেই অনুযায়ী চুল সাজিয়ে দিচ্ছি। তবে আগেকার তুলনায় চুল বাঁধার ধরনে এখন অনেক পরিবর্তন এসেছে। অনেক ফোলানো বা খুব আঁটসাঁট করে বাঁধার চল কমে গেছে। বদলে বরং যতটা সম্ভব ন্যাচারাল রাখা হচ্ছে চুল।’,তবে বেলা শেষে কনের ইচ্ছাটাকেই গুরুত্ব দেওয়া হচ্ছে বেশি। সামাজিক যোগাযোগমাধ্যমের কারণে অনেকে তারকাদের থেকেও অনুপ্রাণিত হচ্ছেন। আর নিজের ভাবনা যখন মেকআপ আর্টিস্টের সঙ্গে শেয়ার করছেন, দুজনের সমন্বয়ে চুল থেকে ত্বক, সবখানেই তখন আলাদা ধারা তৈরি করছে একালের বিয়ের সাজ।"
বিয়েতে মিষ্টির ডালা সাজাবেন যেভাবে,"বিয়েবাড়িতে মিষ্টি নেওয়ার রেওয়াজ নতুন না। তবে আজকাল তো সুতা বা রবারে বাধা মিষ্টির প্যাকেট নিয়ে বিয়েবাড়িতে যাওয়া যায় না। বরের বাড়ি থেকে হোক বা কনের বাড়ি, মিষ্টি সুন্দর করে ডালা সাজিয়ে তবেই–না পাঠাতে হবে।,বিয়ের সাজসজ্জা নিয়ে কাজ করে এমন একটি জনপ্রিয় প্রতিষ্ঠান ত্রয়ীস সিগনেচার। প্রতিষ্ঠানটির অন্যতম প্রধান রিপ্তি ফারিদ তনিকা বলেন, বিয়েতে মিষ্টির ডালা নিয়ে আজকাল কম মাথা খাটাচ্ছে না বর–কনের পরিবার। সবারই চাওয়া থাকে, পরিবেশনা যেন হয় ইউনিক। এখন যেমন বড় ডালার ভেতরে কয়েক সারিতে মিষ্টিগুলো সাজানো হচ্ছে বেশি। আর হ্যান্ডমেড কাগজে ঢেকে দেওয়া হচ্ছে সেই ডালা। কেউ কেউ কাচের বয়ামেও নিচ্ছেন মিষ্টি। অনেকে আবার কাঠের গুঁড়ি তৈরি করছেন মিষ্টি উপহার পাঠানোর জন্য।,পরিবেশনার গুনে জিলাপি দিয়ে সাজানো ডালাও দেখলে চোখ জুড়িয়ে যেতে পারে। এই যেমন ধরুন, গোল একটা বাঁশের ডালা মুড়িয়ে নিলেন নীল কাগজে। এরপর ডালার মাঝবরাবর রাখলেন এক হাঁড়ি দই। এবার বাকি জায়গাজুড়ে ছড়িয়ে দিন জিলাপি। ডালার একদিকে ফিতা দিয়ে একটি বা দুটি ফুল করে দিলেন। ব্যস, এতেই দেখতে চমৎকার লাগবে। খরচও কিন্তু খুব বেশি হবে না।,মিষ্টির দোকান মিঠাইওয়ালার হেড অব অপারেশন মো. মোস্তাকিম বলেন, ‘যাঁর যেমন বাজেট, সেভাবেই মিষ্টির ডালা সাজিয়ে দিতে পারবে মিঠাইওয়ালা। আমাদের প্রায় ৫০ রকমের মিষ্টি আছে। স্বাদ ও পরিবেশন—দুটোতেই অভিনব হবে সেসব মিষ্টি।’, মিষ্টির ডালা সাজানোর ক্ষেত্রে কিছু বিষয় মাথায় রাখুন—"
নিজেকে লম্বা দেখাতে যেসব কাজ করতে পারেন,"চাইলে শারীরিক গড়নের অনেক কিছুই আপনি বদলাতে পারবেন, কিন্তু উচ্চতা নয়। কম উচ্চতা মোটেও দোষের কিছু নয়, তারপরও এটা নিয়ে হীনম্মন্যতায় ভোগেন অনেকেই। তাঁরা চাইলে কিছু কৌশল অবলম্বন করে নিজেকে আরেকটু লম্বা দেখাতে পারেন। মানে একটা ভ্রম তৈরি করতে পারেন, যাতে আপনার উচ্চতা যা–ই হোক, তার চেয়ে বেশি লম্বা দেখাবে আপনাকে। জেনে নিন সেসব কৌশল।,এটা অনেক পুরোনো কৌশল। অব্যর্থ এই কৌশল সব সময়ই কার্যকর। তবে কিছু বিষয় খেয়াল রাখলে আপনার হিল পরে উচ্চতা বাড়ানোর ব্যাপারটা সুন্দর লুকিয়েও রাখতে পারবেন। উঁচু হিলের জুতার সঙ্গে পরুন লম্বা জামা। এড়িয়ে যান ঝকমকে জুতা। যাতে হুট করেই আপনার জুতার প্রতি কারও নজর না যায়।,তারকাদের মধ্যে আরিয়ানা গ্রান্দে একটু বেশিই খাটো। ক্রপ টপসের চল বেশ জনপ্রিয় করে দিয়েছেন তিনি। নিজেকে লম্বা দেখাতে তাঁর মতোই পরতে পারেন কালো ক্রপ টপস। সঙ্গে জিনস। তবে একদম স্কিনি জিন্স এড়িয়ে যাওয়াই শ্রেয়।,এই পরামর্শ আপনি মানবেন কি না, সেটা নেহায়েতই আপনার বিষয়। তবে লম্বা চুল বিসর্জন দিতে পারলে, আপনার উচ্চতা খানিকটা বেশিই দেখাবে। ছোট চুলের কারণে শরীর অনেকটাই লম্বা দেখায়। সঙ্গে পরতে পারেন ভি-গলার জামা। খাটো জামাও ভালো দেখাবে।,নিজেকে লম্বা দেখাতে পরতে পারেন মাঝখান দিয়ে লম্বা করে কাটা বা চেড়া জামা। সঙ্গে রঙের সঠিক সমাহার করতে পারলে আপনাকে খানিকটা লম্বা দেখাবে। সে জন্য পরুন হালকা রঙের জামা। সাদা, গোলাপি, হালকা গোলাপি বা ল্যাভেন্ডারও পরতে পারেন। শীতের দিনে সঙ্গে পরতে পারেন লং কোট ও বুট। তাতে সাজের আরও খোলতাই হবে।,পরা ও সামলানো ঝক্কি বলে অনেকেই এখন আর প্রতিদিন শাড়ি পরেন না। তবে বিশেষ কোনো উপলক্ষ বা ছুতা পেলেই পরা চাই। অনুষ্ঠানে, পার্বণে তো এর বিকল্পই নেই। এটা যেমন আপনার ব্যক্তিত্ব বাড়িয়ে দেয়, তেমনি উচ্চতাসংক্রান্ত সীমাবদ্ধতাও আড়ালে করে।তথ্যসূত্র: হিন্দুস্থান টাইমস"
নতুন দুনিয়ায় পা রাখলেন জিনাত আমান,"এখনকার যুগে এসে সামাজিক যোগাযোগমাধ্যম ছাড়া জীবন যেন চলেই না। ব্যক্তিগত খবর জানা, জানানো, বার্তা-চালাচালি, আড্ডাবাজি থেকে শুরু করে দেশ-বিদেশের খবর রাখা—সবকিছুর জন্যই এখন সবাই এগুলোর ওপরই নির্ভর করেন। হয়তো আপনিও এই খবর সামাজিক যোগাযোগমাধ্যমের বদৌলতেই পড়ছেন। তারকাদের জন্য তো এগুলো আরও জরুরি। ফেসবুক, ইনস্টাগ্রাম, টুইটার, টিকটকের মতো প্ল্যাটফর্মগুলোতে ভক্তদের সঙ্গে সরাসরি যুক্ত থাকতে পারেন তাঁরা। বুঝতে পারেন, তাঁদের কোন কাজ ভক্তরা কীভাবে গ্রহণ করছেন। শুধু তা–ই নয়, এগুলোতে ফলোয়ারের সংখ্যাও নির্ধারণ করে দেয় তারকা হিসেবে তাঁদের ওজন ও কদর।তবে এত দিন সে পথ মাড়াননি সত্তরের আবেদনময়ী অভিনেত্রী জিনাত আমান। ১৯৭০ সালে মিস এশিয়া প্যাসিফিকের খেতাব জিতে পা রেখেছিলেন বলিউডে। আর এবার একাত্তর বছর বয়সে পা রাখলেন সামাজিক যোগাযোগমাধ্যমে। সম্প্রতি তিনি অ্যাকাউন্ট খুলেছেন ইনস্টাগ্রামে। পোস্ট করেছেন ডোরাকাটা জামার একটা ক্যাজুয়াল ছবি। ক্যাপশনে লিখেছেন, ‘জীবন আমাকে কোথায় কোথায় নিয়ে গেছে। চলে এলাম, ইনস্টাগ্রাম।’,স্বাভাবিকভাবেই ভক্তদের থেকে পেয়েছেন বিপুল সাড়া। অনেকেই মন্তব্যে তাঁকে স্বাগত জানিয়েছেন এই ছবি ও ভিডিও শেয়ারের প্ল্যাটফর্মে। একজন লিখেছেন, ‘অনেক অনেক উষ্ণ অভ্যর্থনা! আমরা অনেকেই আপনাকে মিস করছিলাম।’ আরেকজন লিখেছেন, ‘এক ও অদ্বিতীয় (জিনাত আমান)। গ্রামে (ইনস্টাগ্রামে) স্বাগতম, ম্যাম।’পরদিন একই পোশাকে আরেকটি ছবি পোস্ট করেছেন অভিনেত্রী। প্রথমটি ছিল ফুল বডি শট, পরেরটি পোর্ট্রেট। তাতে জানিয়েছেন, ছবিগুলোর কারিগরের পরিচয়। মুম্বাইভিত্তিক আলোকচিত্রী তানিয়া আগরওয়াল। লিখেছেন, ‘ঘরের স্বস্তির মধ্যে থেকেই ছবিগুলো তুলেছে তরুণ আলোকচিত্রী তানিয়া। লাইট ছাড়া, মেকআপ আর্টিস্ট ছাড়া, হেয়ারড্রেসার ছাড়া, স্টাইলিস্ট ছাড়া, কোনো সহকারী ছাড়া। দুজনে দারুণ উষ্ণ এক বিকেল কাটিয়েছি।’,মনে করেছেন ক্যারিয়ারের শুরুর দিনগুলোর কথা, ‘সত্তরের দশকে চলচ্চিত্র ও ফ্যাশন জগৎ ছিল সম্পূর্ণরূপে পুরুষ–নিয়ন্ত্রিত। প্রায়ই দেখা যেত, সেটে আমি একাই নারী। ক্যারিয়ারে বহুবার প্রতিভাবান পুরুষের ক্যামেরায় বন্দী হয়েছি। কিন্তু একজন নারীর দৃষ্টি স্বভাবতই ভিন্ন।’এখানেই এসেছে পরিবর্তন। অন্য সব ক্ষেত্রের মতো এই জগতেও নারীরা এখন এগিয়ে যাচ্ছে। তাঁদের দেখতেই তিনি এসেছেন সামাজিক যোগাযোগমাধ্যমে। এমনটাই লিখেছেন আমান, ‘ক্যামেরার দুই পাশেই এখন নারীরা কাজ করছে। এটা দারুণ ব্যাপার। প্রতিভাবান এই নারীদের কাজ দেখতেই আমি ইনস্টাগ্রামে এসেছি।’, সে যে কারণেই আসুন, নেটিজেনদের জন্য এ এক বড় পাওয়া হয়ে এসেছে। তার সাক্ষ্য বহন করছে ইনস্টাগ্রাম অ্যাকাউন্টটিই। প্রথম দুই দিনে মাত্র দুই পোস্ট দিয়েই ১০ হাজারের ওপরে ফলোয়ার পেয়ে গেছেন আমান। ছবি দুটোতে লাইক কুড়িয়েছেন যথাক্রমে ৯ হাজার ও ১১ হাজারের বেশি। ,তথ্যসূত্র : ইন্ডিয়ান এক্সপ্রেস ও টাইমস অব ইন্ডিয়া"
মায়ের শাড়িতে স্বরার বিয়ে,"বলিউডে যেন তারকা বিয়ের মেলা বসে গেছে। গত জানুয়ারিতে বিয়ের পিঁড়িতে বসেন সুনীল শেঠির মেয়ে আথিয়া শেঠি। বরও কম বিখ্যাত নন; ভারতের জাতীয় দলের ক্রিকেটার লোকেশ রাহুল। এ মাসেই বিয়ে করেছেন আরেক তারকা জুটি সিদ্ধার্থ মালহোত্রা ও কিয়ারা আদভানি। ১৬ তারিখে বিয়ে করেছেন আরেক অভিনেত্রী স্বরা ভাস্কর। পাত্র রাজনীতিবিদ ফাহাদ আহমেদ। অবশ্য এখনো বড় করে অনুষ্ঠান করেননি তাঁরা। তবে স্বরা জানিয়েছেন, সে ইচ্ছা আছে ষোলো আনা। ছবিতে ছবিতে তাঁদের বিয়ের গল্পই জানা যাক।,স্বরা ও ফাহাদ বিয়ের জন্য আইনগত আবেদন করেছিলেন গত ৬ জানুয়ারি। সে প্রক্রিয়াই শেষ হয় ১৬ ফেব্রুয়ারি,সেদিন স্বরা পরে যান মায়ের মেরুন রঙের শাড়ি। গয়নাগুলোও মায়েরই,স্বরার শাড়ির সঙ্গে মিলিয়ে সাদা পাঞ্জাবির ওপরে লাল কটি পরেন ফাহাদ, বন্ধু-স্বজনদের উপস্থিতিতে দুজনে সারেন বিয়ের কাগজপত্রের আনুষ্ঠানিকতা ,শুভকাজ শেষে দুজনকেই মিষ্টিমুখ করানো হয়,পরদিন নিজের টুইটার হ্যান্ডেলে তাঁদের বিয়ের ছবি প্রকাশ করেন স্বরা,অভিব্যক্তি দেখেই বোঝা যায় বিয়ে করে তাঁরা ভীষণ খুশি,বিয়েতে বন্ধু-স্বজনদের পাশে পেয়ে ভীষণ উচ্ছ্বসিত স্বরা। তাঁদের বিশেষ ধন্যবাদ জানিয়েছেন ‘পরিবার’ হয়ে থাকার জন্য,অন্য তারকাদের বিয়ের জাঁকজমক দেখে তাঁরও লোভ হচ্ছে বড় আয়োজনের। এমনকি ডেস্টিনেশন ওয়েডিংয়ের লোকেশন দেখাও শুরু করেছিলেন,শেষ পর্যন্ত অবশ্য সে পরিকল্পনায় লাগাম টেনেছেন। বাবার কাছে স্বীকার করেছেন, অমন বিয়ে করলে দেনায় ডুবতে হতোতথ্যসূত্র: ইন্ডিয়ান এক্সপ্রেসছবি: টুইটার থেকে"
"মিনিমাল মেকআপ, ২০২৩ সালে কনেসাজে চলবে এই ধারা ","‘শাড়ি-গয়না কেনা শেষ। কোন পোশাকের সঙ্গে গায়ে উঠবে কোন গয়না, তাও ঠিক হয়ে গেছে। তবে বিশেষ দিনের পারফেক্ট লুকটা আনবে তো মেকআপ আর্টিস্ট। কনের মেকআপের ওপর অনেক কিছুই নির্ভর করে। বছর বছর বর-কনের পোশাকে যেমন নতুন কিছু যোগ হয় আর কিছু জিনিস বাদ পড়ে, সাজের ক্ষেত্রেও তা–ই। এবার যেমন নতুন কিছু বিষয় সাজে যুক্ত হচ্ছে, বাদও যাবে অনেক কিছু,’ বলছিলেন সাজের প্রতিষ্ঠান ‘স্প্লেন্ডর বাই আনিকা বুশরা’র প্রতিষ্ঠাতা সৈয়দা আনিকা বুশরা। জানালেন, বিয়ের আয়োজনে এখন অনেক অনুষ্ঠান থাকে। একেক অনুষ্ঠানে একেক ঘরানার লুক নিতে চান কনেরা।,কনের মেকআপে পরিবর্তন ও নতুনত্ব এসেছে। আনিকা বুশরা বলেন, ‘ইনার লাইন–আউটার লাইন তীক্ষ্ণ করে অনেকে ফক্স লাইন করতে পছন্দ করেন। এখন বিভিন্ন রঙের লাইনার ব্যবহৃত হচ্ছে। আগে যেমন ভাবা হতো, রঙিন চোখ করলে দেখতে খুব একটা ভালো লাগবে না। এখনকার কনেরা সেটা খুব সুন্দরভাবে গ্রহণ করেছেন। যদি কনে মনে করেন যে জমকালো সাজবেন না, তখন রুচিশীল রঙের মধ্যে আই মেকআপ করে, চিকন করে গ্লিটার লাইনার বা কালার লাইনার লাগিয়ে দিই। আগে যেখানে শুধু কালো রঙের কাজল ব্যবহৃত হতো, এখন নিচের চোখেও নীল-বেগুনি-গোলাপি বা হলুদ রং ব্যবহার করা হচ্ছে।’,নতুন প্রজন্মের কনেদের খুব নিরীক্ষাধর্মী উল্লেখ করে এই রূপবিশেষজ্ঞ বলেন, আগে খুব ম্যাট লিপস্টিক চলত, এখন দেখা যাচ্ছে অমব্রে লিপস্টিকের চল। সেটার ওপর হয়তো গ্লস দেওয়া হচ্ছে। চোখের মেকআপের ক্ষেত্রেও আগে গ্লিটারে লাল-নীল রং ব্যবহার করা হতো। এখন লাইল্যাক, লাইটার গোল্ডেন, প্যাস্টেল ব্লু, প্যাস্টেল গ্রিন ব্যবহার করা হচ্ছে। ‘আগে বউয়ের সাজে কখনো যা কল্পনাও করতে পারতাম না, এখন তা–ই করা হচ্ছে অনায়াসে,’ জানালেন একাধিক রূপবিশেষজ্ঞ। রূপবিশেষজ্ঞ সুলেখা বলেন, ‘দেখা যাচ্ছে, লাইনার করলাম, পরে চোখের নিচে তিনটি স্টোন বসিয়ে দিলাম। অনেক সময় চোখের পাতার পুরোটাজুড়ে ছোট ছোট স্টোন দিচ্ছি। আগে কনের সাজে যেটা ভাবাই যেত না।’,বিয়ের সাজের ক্ষেত্রে কনের চাওয়াকেই বেশি গুরুত্ব দেওয়া উচিত মনে করেন আনিকা, ‘ভ্রুর ক্ষেত্রেও এখন অনেক নতুনত্ব এসেছে। আগে ভ্রু শেপ করে আঁকতাম, এখন একটু ফেদারি ভ্রু পছন্দ করেন কনেরা। ওপরের দিকে ওঠানো আর হালকা হালকা স্ট্রোকস থাকবে, দেখলেই মনে হবে ন্যাচারাল। অনেকে বডি জুয়েলারি বানাচ্ছেন বা চুলের গয়না পরছেন নিজের মনমতো। তখন আমরা চেষ্টা করি মেকআপের সঙ্গে সেই অনুষঙ্গ মিলিয়ে দিতে।’,পারসোনার পরিচালক নুজহাত খানও শোনালেন পরিবর্তনের গল্প। আগে যেগুলোকে ফ্যান্টাসি টাইপের মেকআপ মনে হতো, এখন সেগুলোই স্বাভাবিক হয়ে দাঁড়াচ্ছে। সাজ এখন খুবই মিনিমালের দিকে যাচ্ছে। কয়েক বছর ধরে হালকা বেজের চল রয়েছে। আগে যেখানে বলা হতো, বোঝা না গেলে আবার মেকআপ হলো নাকি? এখন প্রোডাক্টই বানানো হচ্ছে এমন করে, যেন আলাদা করা না যায়। প্রাইমার, ফিনিশিং স্প্রেও এমনভাবে বানানো হচ্ছে, যেন ত্বকে মিশে যায়। চোখের মেকআপে হাতখোলা ভাব থাকলেও বেজ হালকা রাখা হচ্ছে। লাইনারও ব্যবহৃত হচ্ছে ভিন্ন ভিন্ন ঘরানায়।,হালকা আর ন্যাচারাল মেকআপের চল থাকলেও নুজহাতের মতে, ‘একেক দিনের জন্য একেক ধরনের সাজ বেছে নিতে পারেন কনেরা। খোলা আকাশের নিচের আয়োজনে সাজ যতটা সম্ভব মিনিমাল রাখাই ভালো। যেসব কনে বোহেমিয়ান, কড়িটড়ি দিয়ে বানানো লেহেঙ্গা পরেন, তাঁরা লাইট ও কালারফুল মেকআপ করতে পারেন। তবে রাতের আয়োজনে জমকালো মেকআপের চলই বেশি। সাজের পরিকল্পনা তাই দুটি ভাগে সাজিয়ে রাখতে পারেন। একটাতে হালকা সাজ নিলেন, অন্যটাতে না হয় ভারীই থাকল।’"
বিয়ের ছবি বিক্রি করে কীভাবে আয় করলেন এই তারকারা,"চারদিক ঘেরা সুরক্ষিত কোনো জায়গায় খুব কাছের কিছু মানুষকে নিয়ে বিয়ে। তারপর সামাজিক যোগাযোগমাধ্যমে দুই থেকে তিনটি ছবি প্রকাশ করে বিয়ের ঘোষণা—কয়েক বছর ধরে শুরু হয়েছে এই এক নতুন ধারা। ২০১৭ সালের ডিসেম্বরে ভারতীয় অভিনেত্রী আনুশকা শর্মা আর ক্রিকেটার বিরাট কোহলির বিয়ের পর থেকে শুরু হয়েছে এই ধারা। এ কারণে তারকাদের বিয়ে নিয়ে ভক্তদের মধ্যে গুঞ্জন চলতেই থাকে। তারকা ও ভক্তদের মধ্যে এ সুযোগে ঢুকে পড়ে নামীদামি ম্যাগাজিন আর ওটিটি প্ল্যাটফর্ম। কিনে নেয় তারকাদের বিয়ের ছবি আর ভিডিও। তারকারাও যেখানে সর্বাধিক মূল্য পান, সেখানেই নিজেদের বিয়ের স্বত্ব বিক্রি করে দিচ্ছেন। এই টাকার অঙ্ক অনেকটা তারকাদের জনপ্রিয়তার ওপর ওঠানামা করে। ,৭ ফেব্রুয়ারি জয়সলমিরে বিয়ে করেছেন কিয়ারা আদভানি ও সিদ্ধার্থ মালহোত্রা। দিল্লিতে বিয়ের সংবর্ধনা অনুষ্ঠানেও ক্যামেরার সামনে আসেননি এই দম্পতি। কারণ হিসেবে ধরে বলা হচ্ছে, তাঁদের বিয়ের স্বত্ব অ্যামাজন প্রাইম ভিডিওতে বিক্রি করা হয়েছে। পেছনের দরজা দিয়ে দিল্লির অনুষ্ঠানে প্রবেশ করেন কিয়ারা–সিদ্ধার্থ। বিয়ে করার আগেও গুজব ছিল যে প্রাইম ভিডিও এই তারকা দম্পতির বিয়ের অনুষ্ঠানের স্বত্ব কিনে নিয়েছেন। অ্যামাজন প্রাইম ভিডিও বিয়ের আগে শের শাহ দম্পতির একটি ছবি এবং যেখানে বিয়ের অনুষ্ঠান হয়েছে, সেখানকার একটি ছবি প্রকাশ করে ক্যাপশন দিয়েছিল ‘কেল্লাগুলো শ্বাসরুদ্ধকর সুন্দর হলেও...এমনি বলছি।’ এই ছবি প্রাইম ভিডিও ইন-এর সামাজিক যোগাযোগমাধ্যমে দেওয়ার পরপরই ভক্তরা বুঝে যান, এখানেই কয়েক দিন পর দেখা যাবে প্রিয় তারকার বিয়ের ভিডিও। তবে এই প্ল্যাটফর্ম থেকে তাঁরা কত টাকা পাচ্ছেন, সেটা এখনো জানা যায়নি। ,অভিনেত্রী হংসিকা মোতওয়ানি ও সোহেল কাঠুরিয়া তাঁদের বিয়ের চলচ্চিত্রের ওটিটি স্বত্ব ডিজনি প্লাস হট স্টারের কাছে বিপুল পরিমাণ টাকায় বিক্রি করেছিলেন। তাঁদের বিয়ের ছবির ট্রেলার ইতিমধ্যেই প্রকাশিত হয়েছে। ১০ ফেব্রুয়ারি থেকে দেখা যাচ্ছে এই প্ল্যাটফর্মে। ,আলিয়া ভাট ও রণবীর কাপুর গত বছর ১৪ এপ্রিল মুম্বাইয়ের বাড়ি ‘বাস্তু’তে বিয়ের পিঁড়িতে বসেন। প্রায় পাঁচ বছর সম্পর্কের পর বিয়ে করেন এই দম্পতি। তথ্য অনুযায়ী, বলিউডের এই শক্তিশালী দম্পতি তাঁদের বিয়ের ফিল্মস্বত্ব একটি ওটিটি প্ল্যাটফর্মের কাছে ৯০ থেকে ১১০ কোটি রুপিতে বিক্রি করেছে।,২০২০ সালে ৯ জুন অভিনেত্রী নয়নতারা এবং চলচ্চিত্র নির্মাতা বিঘ্নেশ শিবান চেন্নাইয়ে বিয়ে করেছিলেন। তারকা দম্পতি তাঁদের বিয়ের ফিল্মের অধিকার নেটফ্লিক্সের কাছে ২৫ কোটি রুপিতে বিক্রি করেছেন।,বলিউডের জনপ্রিয় দম্পতি ক্যাটরিনা কাইফ এবং ভিকি কৌশল গত বছরের ডিসেম্বরে রাজস্থানের সওয়াই মাধোপুর জেলায় বিয়ে করেন। যদি রিপোর্টগুলো সত্য হয়, তারকা দম্পতি তাঁদের বিয়ের ছবির ওটিটি স্বত্ব ৮০ কোটি টাকায় অ্যামাজন প্রাইম ভিডিওর কাছে বিক্রি করেছেন।,দীপিকা পাড়ুকোন ও রণবীর সিং ২০১৮ সালে ইতালির লেক কোমোর ভিলা দেল বালবিয়ানেলোতে গাঁটছড়া বাঁধেন, তাঁরা তাঁদের বিয়ের ফিল্ম একটি প্রকাশনা প্রতিষ্ঠানের কাছে বিক্রি করেছেন বলে জানা গেছে। এই দম্পতি ওটিটি প্ল্যাটফর্ম বেছে নেননি। কত রুপিতে বিক্রি করেছেন, সেই তথ্য এখনো অজানা। তবে এই অর্থ তাঁরা ব্যবহার করেছেন দীপিকা পাড়ুকোনের দাতব্য ফাউন্ডেশন লাইভ লাফ লাভ–এর কাজে। ,প্রিয়াঙ্কা চোপড়া ও নিক জোনাস ২০১৮ সালে যোধপুরে বিয়ে করেছিলেন। তাঁদের বিয়ের ছবি এবং ভিডিও একটি আন্তর্জাতিক ম্যাগাজিনের কাছে ১৮ কোটিতে বিক্রি করেছেন।,বিরাট ও আনুশকার প্রাক্‌-বিয়ে ও বিয়ের দিনের ছবি যুক্তরাষ্ট্রের একটি ম্যাগাজিনের কাছে বিক্রি করা হয়েছে, যার নাম এখনো জানা যায়নি। এই টাকা দাতব্য সংস্থায় দান করে দিয়েছেন এই দম্পতি। "
বসন্ত উদ্‌যাপনে শিশুর চুল বাঁধবেন যেভাবে,"শিশুদের সাজ যতটা সহজ ও স্বাচ্ছন্দ্য হবে, তত সে আনন্দ পাবে বাইরে ঘোরার সময়। শুধু ছবি তোলার জন্যও অনেকে শিশুদের সাজান, সেটাই বা মন্দ কি,আজ বসন্তের দিনে সবারই পোশাকে, চুলে থাকবে রঙের ছোঁয়া। শিশুরাই বা বাদ যাবে কেন? চুলে আঁটসাঁট করে খোঁপা বেঁধে, শাড়ি পরে আপনার সঙ্গে ওরাও বেরিয়ে পরুক। শুধু ছবি তোলার জন্যও অনেকে শিশুদের সাজান, সেটাই বা মন্দ কি। কিছুক্ষণের জন্য হলেও সে বসন্তের প্রথম দিনটির আমেজ বুঝল।"
ফুল দিয়ে চুল সাজাবেন কীভাবে,"ফুল ছাড়া যেন অসম্পূর্ণ থেকে যায় বসন্তের সাজ। এই দিনে ফুলে ফুলে রঙিন হয়ে ওঠে চুল। বাসন্তী পোশাকের সঙ্গে মিলিয়ে আশপাশে পাওয়া যায়—এমন ফুল দিয়েই বাঁধতে পারেন চুল। মিউনিস ব্রাইডালের রূপবিশেষজ্ঞ তানজিমা শারমিন বললেন, খুব বেশি আঁটসাঁট নয়, বরং হালকা চুলের বাঁধনেই বসন্ত সাজে আসবে স্নিগ্ধতা। কখনো ঠান্ডা, আবার কখনো গরমের দিনগুলোয় খুব বেশি ফুল ব্যবহার না করাই ভালো। নাহলে সারা দিন ঘোরাফেরা আর কাজে ঠিক স্বস্তি মিলবে না।,খোলা চুলে মাঝখানে সিঁথি করে নিন। দুই দিকের কানের পাশে গুঁজে নিন জিপসি ফুল। যেকোনো ধরনের হালকা নকশার কুর্তির সঙ্গে মানিয়ে যাবে এই সাজ।,চুলগুলো একদিকে এনে মেসি বেণি করে নিন। এবার সামনের দিকে মাঝবরাবর বসিয়ে দিন জিপসি ফুলের ব্যান্ড।, যাঁরা খোলা চুলে স্বাচ্ছন্দ্য বোধ করেন, তাঁরা এভাবে চুলের একপাশে গুঁজে দিতে পারেন দুই রঙা ফুল। ডান দিকে সিঁথি করে চুল একটু পাফ করে নিন। সালোয়ার–কামিজের সঙ্গে এইভাবে চুল বেঁধে ঘুরে বেড়াতে পারেন সারা দিন।,বসন্তের দিন ঘুরে বেড়াবেন আর মাথার টিয়ারা পরবেন না, তা কি হয়? বাড়িতেই বানিয়ে নিতে পারেন এই টিয়ারা। এ জন্য জিপসি ফুলের গোছা গোল করে পেঁচিয়ে স্কচটেপ লাগিয়ে নিন। টিয়ারার একদিকে লাগিয়ে নিতে পারেন কয়েকটি হলুদ ফুল।,খোলা চুলে পেছন দিকে ছবির মতো করে আটকে নিতে পারেন গাঁদা ফুল। প্রথম ধাপে সাতটি, দ্বিতীয় ধাপে চারটি ফুল। যেকোনো কামিজের সঙ্গেই মানিয়ে যাবে সাধারণ এই ফুল।"
শীতের শেষ ভাগেই বলিউড তারকাদের বসন্তবিলাস,"আজ পৌষের ২৭ তারিখ। ক্যালেন্ডারে বসন্ত না এলেও প্রকৃতিতে আভা অবশ্য লেগেছে। ওদিকে বলিউড অভিনেত্রীদেরও একই অবস্থা। বসন্ত আসার আগেই বসন্তের ছোঁয়া লেগেছে তাঁদের গায়ে। প্রতিটি ঋতু আসে নিজস্বতা নিয়ে। ঋতু পরিবর্তনের সঙ্গে বদলে যায় মানুষের পোশাকও। বলিউড তারকারা এতে অবশ্য এগিয়েই থাকবেন। চলুন, তাঁদের বসন্তবিলাস দেখে নেওয়া যাক ছবিতে ছবিতে।,ক্যাটরিনা কাইফ বসন্তকে আমন্ত্রণ জানিয়েছেন ফুলেল ব্লেজারে। ম্যাচিং ব্লেজার ও প্যান্ট পরে ‘ফোনবুথ’ সিনেমার ট্রেলার মুক্তির অনুষ্ঠানে হাজির হয়েছিলেন তিনি।,কৃতি শ্যানন বসন্তকে স্বাগত জানিয়েছেন ওয়ান-পিস ফ্লোরাল পোশাকে। ‘শেহজাদা’ সিনেমার প্রচারণা নিয়ে বেশ ব্যস্ত কৃতি। এর মধ্যেও সময় বের করে বসন্তবরণ করতে ভুল করেননি তিনি। সাদা পোশাকে বাহারি ফুলের নকশা যে বসন্তেরই আগমনবার্তা।,বক্স অফিসে একের পর এক রেকর্ড ভেঙে চলছে ‘পাঠান’। সিনেমাটির ‘সাকসেস পার্টি’ আর বসন্তের আগমন, দুটোকে একসঙ্গে উদ্‌যাপন করেছেন দীপিকা। ‘পাঠান’–এর সাফল্য উদ্‌যাপনের দিন হাজির হয়েছিলেন গৌরী ও নৈনিকা করণের নকশা করা ফ্লোরাল মিডি পোশাকে। প্লুঞ্জিং নেকলাইনের সঙ্গে ছিল কালো হিল ও কানের দুল।,সদ্য মাতৃত্বের স্বাদ পাওয়া আলিয়া ভাটও বসন্তকে আমন্ত্রণ জানাতে ভোলেননি। অস্কার দে লা রেন্তার ডিজাইন করা গোলাপি ফ্লোরাল নকশার কার্ডিগান ও স্কার্টে স্বাগত জানিয়েছেন বসন্তকে।,খোলামেলা পোশাকের জন্য সব সময় আলোচিত অভিনেত্রী বাণী কাপুর। বসন্তকে আমন্ত্রণ জানাতেও তার ব্যতিক্রম হয়নি। মাগদা বাট্রামের নকশা করা লাল ফুলেল বডিকন পোশাকে বসন্তকে স্বাগত জানিয়েছেন এই বলিউড অভিনেত্রী।"
মনীশের নকশায় পোশাক পরে বিয়ের পিঁড়িতে বসেছিলেন যে বলিউড তারকারা,"‘শেরশাহ’ সিনেমার শুটিং থেকে পরিচয়। সেখান থেকে প্রণয়, অতঃপর পরিণয়। বলিউডের আলোচিত জুটি সিদ্ধার্থ মালহোত্রা ও কিয়ারা আদভানি গাঁটছড়া বাঁধলেন অবশেষে। সবার কাছে তাঁদের পরিচয় এখন ‘সিয়ারা’। আর এই জুটির পোশাক ডিজাইন করে বৃহস্পতির তুঙ্গে আছেন ভারতীয় ডিজাইনার মনীশ মালহোত্রা। বিয়ের পোশাক নিয়ে নিত্যনতুন নিরীক্ষা চালানো মনীশের কাছে নতুন কিছু নয়। ক্যারিয়ারের শুরু থেকেই বিয়ের পোশাক নিয়ে পরীক্ষা-নিরীক্ষা তাঁর স্বভাব। ফলে বলিউড তারকাদের পছন্দের তালিকায় ওপরের দিকেই থাকে তাঁর নাম। মনীশের পোশাক পরে বিয়ের পিঁড়িতে বসা ভারতীয় অভিনেত্রীদের নিয়েই এ লেখা।,ভাবনা পান্ডে ছিলেন মনীশ মালহোত্রার নকশা করা প্রথম তারকা বধূ। প্রথম নকশাতেই ছক্কা হাঁকিয়েছিলেন তিনি। প্রচলিত লাল রং থেকে সরে এসে ভাবনাকে সাজিয়েছিলেন পাউডার ব্লু রঙের পোশাকে। ভারতীয় ও পশ্চিমা সংস্কৃতির মিশ্রণে তৈরি করা এই পোশাক বেশ শোরগোল ফেলেছিল বলিউড পাড়ায়।,ভাবনার পর কারিশমা কাপুরের বিয়েতেও নিজের পরীক্ষা–নিরীক্ষা চালিয়েছিলেন মনীশ। কারিশমা বিয়ের পিঁড়িতে বসেছিলেন গোলাপি লেহেঙ্গায়। তার ওপর রুপালি চুমকির কাজ নজর কেড়েছিল সবার। বিয়েতে লাল-সোনালি নকশা ছেড়ে বলিউডকে নতুন কিছু উপহার দিয়েছিলেন মনীশ।,কারিশমার বিয়েতে কাপুর পরিবারের ছোট মেয়েকেও সাজিয়েছিলেন মনীশ। বিবাহোত্তর সংবর্ধনায় কারিনা কাপুর হাজির হয়েছিলেন বেবি পিংক কুর্তা ও হট পিংক সাহারায়।,মনীশ মালহোত্রার হাতে সাধারণ একটা লাল লেহেঙ্গাও হয়ে ওঠে অসাধারণ কিছু। প্রীতি জিনতার বিয়ের পোশাকই তার উদাহরণ। লেহেঙ্গা তৈরি করেছিলেন সিল্ক ও বেনারসির মিশ্রণে। পোশাকজুড়ে ছিল সোনালি নকশা। ওড়নায় আলাদা করে কোনো কাজ না করলেও সব মিলিয়ে প্রীতি জিনতাকে রাজকীয় বধূই মনে হচ্ছিল।,প্রীতি জিনতার এক মাস পরেই বিয়ের পিঁড়িতে বসেছিলেন ঊর্মিলা। তাই বলে মনীশ কিন্তু পরীক্ষা-নিরীক্ষা করতে ভুল করেননি। প্রীতিকে আপাদমস্তক লালে সাজালেও ঊর্মিলার জন্য বেছে নিয়েছিলেন লাল-গোলাপির মিশ্রণ। সিল্ক আর বেনারসির মিশ্রণে তৈরি পোশাকটিতে ছিল সোনালি নকশা।,বিয়ের পোশাক যে লাল, গোলাপি, সোনালি ছাড়াও হতে পারে, মনীশ মালহোত্রা সেটাই নতুন করে প্রমাণ করতে নেমেছিলেন। ভারতীয় টেলিভিশন অভিনেত্রী আনুশকা রঞ্জনকে সাজিয়েছিলেন বেগুনি রঙে। বিয়ের পোশাকে নতুন ট্রেন্ড সৃষ্টি করেছিল বেগুনি পোশাক।,বেগুনির পর মনীশ পরবর্তী বধূকে সাজিয়েছিলেন সোনালিতে। লেহেঙ্গা থেকে ওড়না, পুরো পোশাকে ছিল সুতার কাজের নকশা। ভারতীয় টেলিভিশন অভিনেত্রী অঙ্কিতা পুরো বিয়ের আসরে ছিলেন সোনালিতে ঝলমলে।,মনীশ মালহোত্রার সর্বশেষ নকশা বলিউড অভিনেত্রী কিয়ারা আদভানির জন্য। গোলাপি লেহেঙ্গা, পোশাকে সোনালি সুতার কাজ—সব মিলিয়ে মনীশের পরীক্ষা-নিরীক্ষা বিফলে যায়নি। বরাবরের মতো বিয়ের পোশাকে নিজের রাজত্ব ধরে রেখেছেন মনীশ।"
বসন্তের সাজে রঙিন চুড়ি যেমন হওয়া চাই,"বসন্ত আয়োজনে ফুলের সাজের মতোই বাঙালিয়ানার আরেক অনুষঙ্গ হাতজোড়া চুড়ি। চুড়ির রিনিঝিনি জানান দেয় আনন্দ–উৎসবের বার্তা। রেশমি চুড়ি সাজে নিয়ে আসে দেশীয় আমেজ। মসৃণ রেশমি চুড়ির মতোই নানা রঙের খাঁজকাটা চুড়িও পাওয়া যায়। বাহারি চুড়ির মধ্য থেকে পছন্দসই রংটি বেছে নিতে পারেন।,সাধারণত পোশাকের রঙের সঙ্গে মিলিয়ে চুড়ির রং বেছে নেওয়া হয়। পোশাকের রঙের বিপরীত রঙের চুড়িও পারেন কেউ কেউ। পরতে পারেন একরঙের কয়েকটি রেশমি চুড়ি। একই চুড়িতে নানা রঙের ব্যবহারও অবশ্য দেখা যায়। চুড়ির বৃত্তের পরিধিতে একটি রঙের যেখানে শেষ, ঠিক সেখানেই শুরু মানানসই আরেকটি রং। আবার একই চুড়িতে একাধিক রং সমান্তরাল রেখায়ও থাকে। ভেলভেটজাতীয় কাপড় বসানো নকশা করা কাচের চুড়িগুলোও দেখতে সুন্দর। অনেকে পলা বা কাচবালা পরতেও পছন্দ করেন। কারও কারও পছন্দের তালিকায় জোনাকি চুড়িও থাকে।,কাচ, কড়ি, কাঠ, পুঁতি,অনলাইনভিত্তিক উদ্যোগ মুনিরা’স কালেকশনের স্বত্বাধিকারী ও ডিজাইনার সিরাজুম মুনিরা জানালেন, প্লাস্টিকের ওপর কাপড় জড়িয়ে চুড়ি তৈরি করেন তিনি। রাজশাহী সিল্ক, ডেনিম, একরঙা সুতি ভয়েল কাপড়, গামছার কাপড়—নানা বৈচিত্র্যময় কাপড়ের ব্যবহার করেন তিনি। কড়ি, কাঠের পুঁতি বা সিড বিডসের মতো নানা উপকরণও যোগ করেন। ধাতব কড়ি জুড়ে দেন। এ ছাড়া কাঠের চুড়ির ওপর ফুলের নকশাও আঁকেন মুনিরা। সুতা জড়ানো চুড়িও ফাল্গুনের সাজের সঙ্গে বেশ যায়। ধাতব চুড়ির ওপর সুতা প্যাঁচিয়ে, চুমকি আর পুঁতি বসিয়ে গড়া চুড়ি বেছে নেন কেউ কেউ। এ ধরনের চিকন চুড়ির সঙ্গে চওড়া চুড়ির সমন্বয় সাজে আনতে পারে ভিন্নতা। এমন সমন্বয় নকশা আর রঙের সামঞ্জস্য বজায় রেখেই করতে হবে। ধাতব উপকরণে তৈরি রংবেরঙের চিকন চুড়িও পছন্দ করেন অনেকে।,টুংটাং চুড়ির শব্দ আপনার পছন্দের হলেও সব জায়গায় সব সময় এমন শব্দ মানানসই নয়। এ তো আর ছুটির দিন নয়, যে সারাটা দিন উচ্ছ্বাসের আয়োজনে বিভোর থাকা যাবে। অনেককে ‘আনুষ্ঠানিক’ সাজেও থাকতে হবে। এ ক্ষেত্রে দুই হাতে একটা করে চুড়ি পরা যেতে পারে, যাতে বাড়তি কোনো শব্দ না হয়। পলা বা কাচবালাও পরা যায়।,শিশুরাও পরুক,ছোট আকারের নানা ধরনের চুড়ি শিশুদের উপযোগী। তবে কাচের চুড়ি ভেঙে গিয়ে শিশুর আঘাত পাওয়ার ভয় থাকে বলে সাধারণত এমন উপকরণ বেছে নেওয়া হয়, যা সহজে ভাঙে না। অনেকে শিশুদের জন্য নেন হালকা ওজনের স্টিলের রঙিন চুড়ি।"
তারকাদের থেকে শিখুন ছবি তোলার কৌশল,"একসময় ছবি তোলার জন্য রীতিমতো কারিগরি প্রশিক্ষণ নিতে হতো। ক্যামেরা কিনতে গুনতে হতো কাঁড়ি কাঁড়ি টাকা। আর এখন সবার হাতে হাতে মুঠোফোনে রয়েছে একাধিক ক্যামেরা। অনেক ফোনের সামনের দিকে স্রেফ সেলফি তোলার জন্যেই থাকে একাধিক ক্যামেরা। সেগুলো দিয়ে ছবি তোলা এতই সহজ, যে কেউ ছবি তুলতে পারে। কিন্তু তুললেই তো আর ভালো ছবি হয় না! তার কায়দাকানুন জানা থাকা চাই। চলুন, তারকাদের ছবি দেখে শেখা যাক।"
আমার জ্বালায় একসময় আম্মা ম্যাগাজিনটি লুকিয়ে রাখতেন: তাসনিয়া ফারিণ,"তাসনিয়া ফারিণের বয়স সাত কি আট। সেই সময় তাঁদের বাড়িতে নিয়মিত ‘সানন্দা’ আসত। কলকাতার সেই ম্যাগাজিন পড়া ফারিণের জন্য ছিল নিষিদ্ধ। দীর্ঘ প্রায় দুই দশক পর সেই ম্যাগাজিনে ফটোশুট করে মাকে ফোন দিয়ে জানালেন, ‘তোমার সেই অবাধ্য মেয়ে এবার সেই “সানন্দা”র মডেল।’,প্রথম ছবি  ‘আরো এক পৃথিবী’র প্রচারণা নিয়ে এখন রীতিমতো ব্যস্ত ফারিণ। সিনেমাটি আজ কলকাতার হলে মুক্তি পাচ্ছে। ক্যারিয়ারের প্রথম সিনেমা নিয়ে দুরু দুরু বুকে কলকাতার অলিগলিতে প্রচারণা চালাচ্ছিলেন। এর মধ্যেই হঠাৎ ফোন। ওপাশ থেকে একজন বললেন, ‘দিদি, আপনার ফটোশুট করা হবে।’,সিনেমার প্রচারণায় কত কিছুই না করতে হচ্ছে। ফটোশুটে গিয়ে দেখেন, সেই ‘সানন্দা’, যার সঙ্গে জড়িয়ে আছে শৈশবের অনেক স্মৃতি। যার জন্য শৈশবে মায়ের কত বকা খেতে হয়েছে। ,ফারিণ বলেন, ‘তখন আমার বয়স সাত কি আট বছর হবে। আমার মা নিয়মিত “সানন্দা” রাখতেন, পড়তেন। “সানন্দা” কী, তখনো বুঝতাম না। হাতে নিয়ে পড়তে চাইলে মায়ের বকা খেতাম। ওটা রেখে দাও। ওটা তোমার জন্য নয়। আমার জ্বালায় একসময় আম্মা ম্যাগাজিনটি লুকিয়ে রাখতেন।’,‘সানন্দা’র ফটোশুট করার সময় ফারিণের মনে সেই দিনগুলোর ছবি ভাসছিল। তাঁর কাছে এটা জীবনের একটি চক্র পূর্ণ করার মতো।,এ জন্য ফটোশুটের ছবি ফেসবুকে শেয়ার করে মায়ের উদ্দেশে লিখেছেন, ‘ছোটবেলায় চুরি করে যে ম্যাগাজিন পড়ার জন্য বকা দিতে, সেটার জন্য শুট করলাম দেখো।’,আপনার মা কী বলেছেন, এমন প্রশ্নে ফারিণ বলেন, ‘মা শুনে হাসলেন। বললেন, তোমাকে কোথায় বাধা দিতাম। তখন ছোট ছিলে। তোমার জন্য সেটা উপযুক্ত ছিল না। কারণ, এটা তো একটা বয়সের ব্যাপার আছে।,সেই তুলনায় আমি খুকি ছিলাম। শৈশবে সেগুলো নিয়ে বিদ্রোহী ব্যাপার থাকলেও এখন বুঝি, সেটা আমার জন্য নয়। ওই সময়েই যা ছিল। ওটা ওখানেই শেষ। “সানন্দা”য় কখনো ফটোশুট করব, সেটা ভাবিনি। এবার সুযোগ এল। তাই মনে পড়ে গেল স্মৃতি।’"
নাগরা কেন পরবো,"শীতের বাকি কয়েকটি দিন পায়ে থাকুক নাগরা,সৌন্দর্য আর স্বাচ্ছন্দ্যের মধ্যে কোনটাকে বেছে নেবেন? উত্তরে কেউ বলবে সৌন্দর্য, কেউ আবার আরামকেই এগিয়ে রাখবে। নাগরাতে কিন্তু দুটিকেই একসঙ্গে পাবেন। নাগরা পায়ে যখন বের হবেন, আভিজাত্য প্রকাশ পাবে শতভাগ। যেকোনো বয়সে আর পায়ে মানিয়ে যায় বলে এর কদরও যেন বেশি।,নাগরার সবচেয়ে ইতিবাচক দিক, সব ধরনের পোশাকের সঙ্গেই মানিয়ে যায়। শাড়ি, সালোয়ার-কামিজ, জিনস, লেহেঙ্গা, হট প্যান্ট কিংবা স্কার্ট। পাশ্চাত্য পোশাকের সঙ্গে লাল, কমলা, হলুদ বা গাঢ় রঙের নাগরা মন্দ লাগে না। শুধু কর্মক্ষেত্রে শার্ট, ব্লেজারের সঙ্গে নাগরা মানাবে না। দৈনন্দিন ব্যবহারের নাগরায় থাকতে পারে ছাপা নকশা কিংবা হালকা কাজ। দাওয়াতের জন্য বেছে নিতে পারেন জামদানির নকশা করা বা জমকালো পাথর বসানো নাগরা। আছে প্রাকৃতিক রঙে রাঙানো নাগরা। এই জুতায় নতুন মাত্রা যোগ করেছে ডেনিমের ব্যবহার।,ডেনিম দিয়ে নাগরা তৈরি করেন চৌধুরী’স-এর স্বত্বাধিকারী রুবাইয়াত চৌধুরী। রংবেরঙের এই নাগরাগুলো পুরোপুরি হাতে বানানো। তিনি বলেন, ‘এখন সবাই চায় চলতি ধারার নকশা। ফ্যাশন আর আরাম—দুটি ব্যাপারই নিশ্চিত করতে হয় ডিজাইন করার সময়।’ নাগরার সবচেয়ে বড় বৈশিষ্ট্য হলো, স্টাইল তৈরির পাশাপাশি সাজে ঐতিহ্যবাহী ভাবও ধরে রাখে। মেঝেছোঁয়া পোশাকগুলো বা ম্যাক্সি ড্রেসের সঙ্গে খুব ভালো মানায় নাগরা। একটু নিরীক্ষা করতে চাইলে সিল্কের গাউনের সঙ্গেও পরে ফেলতে পারেন। এ ক্ষেত্রে জমকালো নকশার নাগরা বেছে নেওয়া ভালো। একদম সুতির পোশাকের সঙ্গে এক রঙের কিংবা চামড়ার নাগরা ভালো মানাবে। সাজে এথনিকভাব চাইলে নাগরা হতে পারে আদর্শ অনুষঙ্গ।,একসময় কাসুরি নাগরা একচেটিয়া বাজার দখল করে রেখেছিল। এখন সৃজনশীল মানুষের হাত ধরে দেশীয় নাগরার সম্ভারে বেশ পরিবর্তন এসেছে। উদ্যোক্তা ও বিভিন্ন ব্র্যান্ড আলাদাভাবে এ জুতা উৎপাদনে কাজ করছে। সাদাসিধা থেকে জমকালো—সব ধরনের নকশার নাগরাই দেশে তৈরি হচ্ছে। দাম ১ হাজার ৮০০ থেকে ২ হাজার ৯০০ টাকা। পমপম বা ঝুনঝুনি লাগানো নাগরা জনপ্রিয় কিশোরী বা তরুণীদের মধ্যে। বিয়ের অনুষ্ঠানে কনেও কিন্তু অনায়াসে পরতে পারেন নাগরা। জরি, পুঁতি, চুমকি দিয়ে বানানো হচ্ছে বিয়ের নাগরা। সুই-সুতায় এমব্রয়ডারি করা, কিংবা ডলার বসানো দৃষ্টিনন্দন এসব নাগরার চাহিদা ছিল, আছে, থাকবে। পাখির সঙ্গে পাতার নকশা যখন সুতায় সুতায় ফুটে ওঠে, চোখ ফেরানো অসম্ভব হয়ে পড়ে। বিয়ের দাওয়াত কিংবা উৎসবে সচরাচর যাঁরা হিল পরেন না বা পরতে চান না​, বেছে নিতে পারেন নাগরা। চামড়া কিংবা ডেনিমের সঙ্গে তাল মেলাচ্ছে জামদানি কাপড়ে তৈরি নাগরা। জামদানিই ধ্যান-জ্ঞান, এমন একজন মানুষ ‘বেনে-বৌ’-এর স্বত্বাধিকারী ফারহানা মুনমুন। নাগরার ওপরও চাপিয়েছেন নিজের পছন্দ। তিনি জানান, ‘রঙিন নাগরা এখন সবাই পছন্দ করছে। ডিজাইন করার জন্য তাই আমি রং আর মোটিফকে প্রাধান্য দিই।’ তিনি মনে করেন, জামদানির মতো নাগরার ভেতরেও একটা আভিজাত্য আছে।"
আম্বানির ছেলের বাগদানে বলিউড তারকাদের ঢল,বিয়ের পিঁড়িতে বসছেন আম্বানি পরিবারের ছোট ছেলে অনন্ত আম্বানি। ১৯ জানুয়ারি বৃহস্পতিবার আনুষ্ঠানিকভাবে বাগদান হয়ে গেল মুকেশ আম্বানির ছোট ছেলে অনন্ত আম্বানি ও বীরেন মার্চেন্টের মেয়ে রাধিকা মার্চেন্টের। দুই পরিবারের উপস্থিতিতে মুম্বাইয়ে আম্বানি পরিবারের বহুতল অ্যান্টিলিয়াতে বাগদান পর্ব সম্পন্ন হয় অনন্ত ও রাধিকার। এ বাগদানে উপস্থিত ছিলেন বলিউডের নামীদামি তারকারা।
"শাকিব, তিশা, পরী, বুবলীদের চেয়ে কম যান না তাঁরা","তাঁদের বলা যেতে পারে ফেসবুকের খুদে তারকা। পরিচিতিও তারকাদের চেয়ে কোনো অংশে কম নয়। সামাজিক যোগাযোগমাধ্যমে দিন দিন মা–বাবার মতোই পরিচিত মুখ হয়ে উঠছেন বেশ কিছু তারকা সন্তান। ফেসবুকে পোস্ট করা সেসব ছবিতে তারকাদের মতো সাজেই থাকে এসব শিশু। ছবিতে দেখুন শাকিব খান, অপু বিশ্বাস, মোস্তফা সরয়ার ফারুকী, নুসরাত ইমরোজ তিশা, পরীমনি, বুবলী প্রমুখ তারকার সন্তানদের স্টাইল"
আজ ঘরবাড়ি গুছিয়ে রাখার দিন,"কিছু কিছু বাড়ি আছে ভীষণ অগোছালো। অন্দরে পা দিতেই মেজাজ বিগড়ে যায়। দরজার পাশে জুতার বাক্সে যেমন-তেমন করে রাখা জুতা-মোজা, রান্নাঘরে যেখানে-সেখানে থালাবাসন, বিছানায় গোটানো চাদর, ছড়ানো-ছিটানো কাঁথা-বালিশ, এক কোণে স্তূপ করে রাখা জামা-কাপড়, টেবিলে গাদাগাদি এলোমেলো করে রাখা বই-খাতা-কলম! বাড়ি নয়, যেন বিচ্ছিরি বিশৃঙ্খলা। আবার কিছু ঘরবাড়ি দারুণ পরিপাটি। ছবির মতো সাজানো। প্রতিটি পৃথক আসবাবে আন্তরিক যত্নের ছোঁয়া। চৌকাঠ পেরিয়ে ঘরে ঢুকতেই মন ভরে যায়। ,এই দুটো ব্যাপারই মানুষের ব্যক্তিত্বে, বৈশিষ্ট্যে ও জীবনাচরণে সরাসরি প্রভাব ফেলে। যে পরিবারের অধিকাংশ সদস্যই অগোছালো, সেই পরিবারের ঘরদোরও অমন হবে—এটাই স্বাভাবিক। আবার গোছালো মানুষের বাড়িও থাকে পরিচ্ছন্ন, গোছালো। তবে এ বক্তব্য কিন্তু স্বতঃসিদ্ধ নয়। উল্টো ব্যাপারও আছে। ব্যক্তিজীবনে আগাগোড়া ছন্নছাড়া মানুষটি ঘরে ফিরে হয়তো ভীষণই কেতাদুরস্ত। আবার বাইরে ফিটফাট থাকা লোকটি ঘর গোছানোয় হতে পারেন একেবারেই উদাসীন।,আজ ১৪ জানুয়ারি, ঘরবাড়ি গুছিয়ে রাখার দিন। অর্গানাইজ ইয়োর হোম ডে। আনুষ্ঠানিকভাবে কবে কোথায় দিবসটির চল হয়েছে, জানা যায় না। দিবসটির যাত্রা যখনই হোক, ঘর গোছানোর ধারণাটি কিন্তু একদমই প্রাচীন। বাড়ির অন্দর-বাইরের সাজসজ্জা নিয়ে আলোচনা, লেখালেখি, ম্যাগাজিন, বই-পুস্তকও আছে বিস্তর। এ রকম একটি জনপ্রিয় আমেরিকান ম্যাগাজিনের নাম গুড হাউসকিপিং, যেটি প্রথম প্রকাশিত হয় ১৮৮৫ সালে। ‘এভরিডে হাউসকিপিং: আ ম্যাগাজিন ফর প্র্যাকটিক্যাল হাউসকিপারস অ্যান্ড মাদারস’ নামে ১৮৯৪ সালে প্রকাশিত হয় গৃহসজ্জাবিষয়ক একটি বই। এর পর থেকে ঘরবাড়ি গোছানোর ধারণাটি বিশেষভাবে জনপ্রিয় হয়ে ওঠে।,ন্যাশনাল টুডে ডটকম অবলম্বনে"
"বয়স ২০, এক বছরেই আয় ৩১ কোটি টাকা",নেটফ্লিক্সের ‘ওয়েনসডে’ সিরিজের কল্যাণে জেনা ওর্তেগার বৃহস্পতি এখন তুঙ্গে। কয়েক বছর আগেও এই মার্কিন অভিনেত্রী ছিলেন ডিজনি স্টার। আর এক বছরের মধ্যে হয়ে উঠেছেন হলিউডের অন্যতম জনপ্রিয় হরর তারকা। তাঁর উত্থান নিয়েই আজকের গল্প।
দ্বিতীয়বারের মতো নিলামে উঠছে প্রিন্সেস ডায়ানার গাউন,"প্রিন্সেস ডায়ানা চিরবিদায় নিয়েছেন ২৫ বছর হলো। পৃথিবীর ফ্যাশন আইকনদের তালিকায় তাঁর নাম ওপরের দিকেই আছে। এখনো তিনি ছিলেন পত্রিকার প্রথম পৃষ্ঠার আকর্ষণ। প্রিন্সেস ডায়ানার তেমনই পরিচিত একটা পোশাক এবার উঠতে চলেছে নিলামে।,প্রিন্সেস ডায়ানা চিরবিদায় নিয়েছেন ২৫ বছর হলো। তবে এখনো পৃথিবীর ফ্যাশন আইকনদের তালিকায় তাঁর নাম ওপরের দিকেই আছে। ফ্যাশন স্টাইল বাছাই থেকে শুরু করে লুক—সবকিছুতেই সময়ের চেয়ে এগিয়ে ছিলেন ব্রিটিশ রাজবধূ ও সমাজকর্মী ডায়ানা। যে কারণে এত বছর পরও আলোচনার শীর্ষে থাকে তাঁর নাম।,ব্রিটিশ রাজপরিবারে মন জয় করতে না পারলেও মানুষের মনের রানি হয়ে উঠেছিলেন প্রিন্সেস ডায়ানা। বিখ্যাত ‘রিভেঞ্জ ড্রেস’ থেকে রেড কার্পেট—সব জায়গাতেই বিচরণ ছিল তাঁর। স্টাইল–সচেতন ডায়ানাকে ফ্যাশনজগতে জায়গা করে নিতে তাই তেমন কোনো বেগই পোহাতে হয়নি। যেকোনো স্টাইলেই তিনি ছিলেন পত্রিকার প্রথম পৃষ্ঠার আকর্ষণ।,প্রিন্সেস ডায়ানার তেমনই পরিচিত একটা পোশাক এবার উঠতে চলেছে নিলামে। ডায়ানার এই বিখ্যাত বেগুনি গাউন তৈরি করেছিলেন ব্রিটিশ ফ্যাশন ডিজাইনার ভিক্টর এডেলস্টেইন। এক দশকের বেশি সময় ধরে প্রিন্সেস ডায়ানার ব্যক্তিগত পোশাক নকশাকার ছিলেন তিনি। সিল্ক ও মখমলের তৈরি বেগুনি স্ট্র্যাপলেস বল গাউনটি বেশ কয়েকবার গায়ে চড়িয়েছিলেন ডায়ানা। ,প্রথমবারের মতো গায়ে চড়িয়েছিলেন ১৯৮৯ সালে, নকশাকার ভিক্টর এডেলস্টেইনের অটাম কালেকশনের অংশ ছিল সেটি। এরপর ১৯৯১ সালের রয়্যাল পোর্ট্রেট পেইন্টিংয়ে দেখা গেছে এই গাউন। সর্বশেষ ১৯৯৭ সালে মৃত্যুর কয়েক মাস আগে ভ্যানিটি ফেয়ারের ফটোশুটে শেষবারের মতো তাঁকে দেখা গিয়েছিল এই গাউনে। এরপরই ক্যানসার হাসপাতালের সাহায্যার্থে নিলামে তোলা হয় পোশাকটি। ,মৃত্যুর আগে ডায়ানা তাঁর ব্যক্তিগত সংগ্রহ থেকে ৮০টি পোশাক নিলামে তোলেন। সেটির অংশ ছিল এই বিখ্যাত বেগুনি গাউন। তখন প্রায় ২৪ হাজার ডলারে (বর্তমান বাজারমূল্যে প্রায় ২৪ লাখ টাকা) বিক্রি হয়েছিল গাউনটি। ২৭ জানুয়ারি যুক্তরাষ্ট্রের নিউইয়র্কে দ্বিতীয়বারের মতো নিলামে উঠবে বেগুনি গাউনটি। ‘দ্য ওয়ান’ কালেকশনের অংশ হিসেবে পোশাকটি নিলাম তুলছে মূল্যবান জিনিসপত্র বেচাকেনার প্রতিষ্ঠান সথবিস। ধারণা করা হচ্ছে, এবার এই গাউনের দাম আগের রেকর্ড ভেঙে ফেলবে। এবার এর দাম উঠতে পারে ৮৩ লাখ থেকে ১ কোটি ২৪ লাখ টাকা।"
সময় এখন কেডস পরার,"শীতের এই সময়ে আরামদায়ক জুতা হিসেবে কেডসের জুড়ি মেলা ভার। শুধু শীত তাড়াতেই নয়, ফ্যাশনে এক অন্যতম অনুষঙ্গ হয়ে উঠছে কেডস। পাশ্চাত্য ঘরানার পোশাকের সঙ্গে কেডস পরা যায় অনায়াসেই। তবে বাঙালিয়ানা সাজপোশাকেও কিন্তু কেডস কম যায় না। নতুন ট্রেন্ড হিসেবে কনেরা তাঁদের সাজপোশাকের অন্যতম অনুষঙ্গ হিসেবে কেডস বেছে নিচ্ছেন।,হাই হিলের বদলে এখন অনেক কনেই বেছে নিচ্ছেন আরামদায়ক কেডস।,জমকালো সাজপোশাকের সঙ্গেও পরতে পারেন কেডস।,হাতে আঁকা কেডস, হলুদের দিন কনের পায়ে।,দেশি সুতি শাড়িতেও মানিয়ে যায় কেডস,শীতে সারা দিন ঘুরে বেড়াতে কেডসের কোনো বিকল্প নেই।"
চুলে ফিরবে জমকালো সাজ,"২০২৩ সালের চুলের সাজে থাকবে জমকালোভাব। সহজ, সাধারন চুল সাজানোর ধারা থেকে বের হয়ে আসবেন স্টাইলপ্রেমীরা। চুল সাজাবেন পাথর, জমকালো নকশার ব্যান্ড আর গ্লিটার দিয়ে,২০২৩ সালের সাজসজ্জা কোন পথে হাঁটবে, গত বছরের শেষ দিকের ফ্যাশন শোগুলোতেই তার আভাস পাওয়া গেছে। এ বছর চুল বাঁধবেন কী করে বা সাজাবেনই-বা কীভাবে, বিশ্বের শীর্ষস্থানীয় চার ফ্যাশন ক্যাপিটাল (নিউইয়র্ক, লন্ডন, প্যারিস, মিলান) থেকে তার নমুনাও পাওয়া গেছে।,পাশ্চাত্যের ধারাগুলো ঘুরেফিরে কিছুদিন পরে আমাদের এখানেও জনপ্রিয় হয়ে ওঠে। সেই ধারাতেই গত বছর চুল ছোট করে কাটা হয়েছিল। এ বছরও সেই ধারা কিছুটা হয়তো থাকবে। তবে চুল বড় করে রাখাটাই প্রাধান্য পাবে বেশি।,২০২৩ সালে চুল থাকবে অনেক গোছানো আর সাজানোটা হবে জমকালো। চলতি বছরের চলচ্চিত্রের কিছু ধারাও চুলের স্টাইলকে প্রভাবিত করবে। পারসোনার পরিচালক নুজহাত খান জানালেন, ’৬০ এবং ’৯০-এর দশকের রেট্রো স্টাইলগুলো এ বছর স্টাইলপ্রেমীদের মাথায় মাথায় ঘুরবে। কিছু সাজ হুবহু ফিরবে, কিছু একটু ভিন্নভাবে প্রত্যাবর্তন করবে। কারুকাজের নাটকীয়তা বেশ ভালোভাবেই প্রকাশ পাবে। চুল সাজানোর অনুষঙ্গগুলোতেও থাকবে পাথর-কাচের মেলবন্ধন। ,গত বছর ঢেউখেলানো চুলের একটা ধারা দেখা গিয়েছিল। এ বছর আবার স্ট্রেট করা সোজা চুল জনপ্রিয়তা পাবে। খোঁপা এবং বেণির নানা ধরন দেখা যাবে। বেণির ভেতর ভেতর গ্লিটার দেওয়া হবে। চুল বাইরের দিকে কোঁকড়া (আউটকার্ল) করা থাকবে। নুজহাত খান বলেন, ‘পাশ্চাত্যে বসন্ত আর গ্রীষ্মের চুলের সাজেই যদি এত জমকালো ধারা থাকে, তাহলে শীতের সময় চাকচিক্য আরও বেড়ে যাবে।’,বেশ কয়েকটা ফ্যাশন শোতে চুল ভিজিয়ে নিপাটভাবে লেপটিয়ে আঁচড়ানো চুলের স্টাইল দেখা গেছে। দাওয়াতে জমকালো পোশাকগুলোর সঙ্গে বেশি মানাবে এই স্টাইল। তবে সুতি, লিনেন, তসর, খাদি ধরনের পোশাকে এই স্টাইল মানাবে না। পাশাপাশি মাথার এক পাশে সিঁথি করার ধারাও দেখা যাবে এ বছর। ,এ বছরের মাঝামাঝি মুক্তি পাবে বারবি। ধারণা করা হচ্ছে, এ ছবির কল্যাণে বারবি পুতুলের মতো উঁচু করে ঝুঁটি করার ধারাও সে সময় জনপ্রিয়তা পাবে। চুলের এই সাজের সঙ্গে মিলিয়ে বাকি মেকআপেও থাকবে বারবি পুতুলের মতো চকচকে সাজের ছোঁয়া।"
দেখুন আনুশকা–কারিনা–বিপাশাদের বিয়ের কার্ড,
এ বছরের অনুষঙ্গে ছিল নাটকীয়তা,"২০২২ সালের নানা নকশার অনুষঙ্গের কারণে পুরো সাজে চলে এসেছিল ভিন্নতা,প্রচলিত ধারা ভেঙে শাড়ির মতো দেশীয় পোশাকের সঙ্গে কেডস পরার চল দেখা গেছে। কেডস পরেছেন বিয়ের কনেও। উৎসব-আয়োজনে নিজের সঙ্গে নেওয়া ছোট ব্যাগেও এসেছে ভিন্নধারা। একনজরে আজ দেখে নেওয়া যাক, বছরজুড়ে ফ্যাশনধারায় জনপ্রিয়তা পেয়েছে কোন কোন অনুষঙ্গ। ,অনেক ধরনের জুতার মিশেল দেখা গেছে এ বছর। জুতা এবার বেশ রঙিন মেজাজ নিয়েই চলেছে পায়ে-পায়ে। রঙিন জুতা, মেটালিক রং, জুতায় বিভিন্ন ধরনের কাপড়ের ব্যবহার ছিল লক্ষণীয়। হিলের মধ্যে কিটেন, ক্লগ, লম্বা ব্লক হিল, প্ল্যাটফর্ম, নাগরা, মিউল, পয়েন্টেড টো হিল, ওয়েজেস প্রায় সব ধরনের হিলের মিশেলই দেখা গেছে। আমাদের এখানে জামদানি প্রিন্ট বা কাতান প্রিন্টের জুতার চল ছিল। কেডস পরেছে কিশোরী, তরুণীরা।,রোজকার গতিশীল জীবনে তো বটেই, বিয়ের কনেকেও কেডস পরতে দেখা গেছে এ বছর। বাটা শু কোম্পানি বাংলাদেশ লিমিটেডের লেডিস কালেকশনের ইনচার্জ আয়েশা আক্তার জানালেন, হাল ফ্যাশনে একেবারে সাদা এবং একেবারে কালো রঙের স্নিকার চলছে বেশ। হালকা গোলাপি বা হালকা ধূসরের মতো রংও দেখা যাচ্ছে এখনকার স্নিকারে। কৃত্রিম লেদার, মেশ কিংবা টেক্সটাইলের তৈরি এসব জুতা আরামদায়ক। হালকা ও টেকসই এসব জুতায় রয়েছে ‘ট্রেন্ডি’ নকশা। উৎসব-আয়োজনেও তাই এমন জুতা বেছে নেওয়া হয়েছে অনায়াসেই। ,অভিনব ধারার ব্যাগ (ফেন্সি ব্যাগ) জায়গা করে নিয়েছে উৎসবের অনুষঙ্গ হিসেবে। অনলাইনভিত্তিক উদ্যোগ অহং-এর স্বত্বাধিকারী নিশাত ফেরদৌস জানালেন, উৎসব-অনুষ্ঠানে সঙ্গে নেওয়ার জন্য বৈচিত্র্যময় নকশার কাঠের ক্লাচব্যাগ জনপ্রিয়তা পেয়েছে এ বছর। তাঁর কাছে ফরমাশ দিয়ে পছন্দমতো নকশায় নিজের নাম লেখা বা নিজের প্রতিকৃতি আঁকা ক্লাচব্যাগ তৈরি করে নিয়েছেন অনেকেই। পছন্দের জামদানি শাড়ির রঙেই জামদানি মোটিফের ক্লাচব্যাগ গড়িয়ে নেওয়ার চলও দেখা গেছে। দেশজ কিংবা পাশ্চাত্য যেকোনো ধারার পোশাকের সঙ্গেই রিকশাচিত্রের বর্ণিল, ছন্দিত নকশার ক্লাচব্যাগ জনপ্রিয় হয়েছে। চৌকা ক্লাচব্যাগের পাশাপাশি ষড়ভুজাকৃতির ক্লাচব্যাগও বেছে নিয়েছেন অনেকেই। ২০২২ সালে ব্যাগের হাতল হিসেবে বড় বড় ব্র্যান্ডগুলো চেইনের ব্যবহার করেছে অনেক। পাশাপাশি উজ্জ্বল থেকে উজ্জ্বল রঙের ব্যাগ দেখা গেছে। এ বছরও ছোট ব্যাগের ব্যবহারই বেশি দেখা গেছে। ,২০২২ সালে বিশ্বজুড়ে পোশাকের সঙ্গে বেছে নেওয়া হয়েছে উজ্জ্বল রঙের লকেট। চেইনের গয়নার চল জনপ্রিয় ছিল। নানা ডিজাইনের একাধিক চেইনের স্তর বেছে নিয়েছেন কেউ কেউ। নানান রকম ধাতু থেকে তৈরি গয়নার সমন্বয়ও দেখা গেছে। নানা আকারের মুক্তা দিয়ে তৈরির গয়নাও ছিল শীর্ষ তালিকাতেই। তা ছাড়া বড় আকারে ‘স্টেটমেন্ট পিস’ও ধরে রেখেছে জনপ্রিয়তা। আবার ছোট্ট, কিন্তু দেখতে সুন্দর—এমন পাথরের তৈরি গয়নাও পরেছেন অনেকে।"
২০২২ সালে ছেলেদের জন্য ছিল বহু রঙের ফ্যাশন,"চলতি বছর ছেলেদের পোশাকে প্রাধান্য পেয়েছে উজ্জ্বল রং,অতিমারির স্মৃতি এখনো গত নয়। পৃথিবীর কোথাও কোথাও এখনো নিজের ভয়াবহতা জানান দিয়ে যাচ্ছে করোনা। যার প্রভাবে বছরজুড়ে দেখা গেছে ফ্যাশন ধারায়ও। অতিমারির পর থেকে পৃথিবীজুড়ে আরাম ও স্বস্তিদায়ক পোশাক সবচেয়ে বেশি জনপ্রিয় হয়ে ওঠে। চলতি বছরও এই জনপ্রিয়তায় খুব বেশি ভাটা পড়েনি। এ ধরনের পোশাক বলতে ক্যাজুয়াল ও স্ট্রিট স্টাইলকেই বোঝায়। স্ট্রিট কিংবা ক্যাজুয়াল স্টাইল যা-ই হোক না কেন। পোশাকে ছিল আরাম। ,ছেলে-বুড়ো সবার পোশাকই ছিল ঢোলাঢালা। ট্রেন্ডও ছিল এমন পোশাকের দখলে। যেগুলোতে দেখা গেছে পশ্চিমা ও দেশীয় প্যাটার্নের সংমিশ্রণ। পাশাপাশি ফ্যাশন ট্রেন্ডজুড়ে যে ধারাগুলো রাজত্ব করেছে, এর মধ্যে অন্যতম ছিল হাই কনট্রাস্ট, ড্রেসি অ্যাফেয়ার, মনোক্রোম ও কালার পপ।,চলতি বছর ছেলেদের কালার প্যালেটে প্রাধান্য পায় উজ্জ্বল রং। কমলা, ল্যাভেন্ডার, মিনারেল পিংক বা ওয়াটার ইয়েলো। আবার অ্যাশ, খাকি, বিস্কুট, কফি, অফ হোয়াইট রংগুলোও জনপ্রিয়তা পায়। সব সময়ের মতো সাদা শার্ট ছিল চলতি ধারায়। লুকে পরিবর্তন আনতে অনেকেই শার্টের ক্ষেত্রে স্ট্রাইপকে প্রাধান্য দিয়েছেন। গত কয়েক বছরের ধারাবাহিকতায় ক্যাজুয়াল শার্টে প্রিন্টের অবস্থান ছিল একই রকম। তবে রঙিন প্রিন্টের সুতি শার্ট বেশি জনপ্রিয়তা পায়। ভারী কাপড় এড়িয়ে চলার প্রবণতা দেখা যায় সবার মধ্যে। বটম হিসেবে নিট ডেনিম বা গ্যাবার্ডিন কাপড়ের চিনোসই সবচেয়ে বেশি গ্রহণযোগ্যতা পায়। চিনোসের রংও হয়ে ওঠে স্টাইল স্টেটমেন্টের অংশ। সাধারণ রঙের চিনোসের পরিবর্তে উজ্জ্বল রংগুলো বেশি প্রাধান্য পায়। তাই চিনোসে নীল, লাল, হলুদ, সবুজ বা এসব রঙের নানা ধরনের শেড শোভা পায়। লোফার জনপ্রিয়তা হারায়নি একেবারেই। ,ক্যাজুয়াল শার্ট, চিনোস বা ডেনিমের সঙ্গে লোফারের সেমিফরমাল ও ক্যাজুয়াল লুকও জনপ্রিয় ছিল। আবার কিছু পোশাকে ছিল পুরোনোর ছোঁয়া। ট্রেন্ডে যা রেট্রো স্টাইল হিসেবে পরিচিতি পায়। যেমন একদম ওয়াশ ছাড়া ডেনিম বা কর্ড প্যান্ট। লিনেন কাপড়ের প্রিন্ট শার্ট, হাওয়াই ও হাভানা শার্ট। শুধু তা-ই নয়, নানা রকম পুরোনো ডিজাইনের জুতাও চলেছে বেশ। যেমন নব্বইয়ের স্নিকারগুলো ফিরে আসে চলতি বছর। যেগুলোতে দেখা যায় উজ্জ্বল রঙের কারুকাজ। আবার গরমে আরাম দিতে নানা ধরনের স্লিপারেও ছিল ট্রেন্ডে। এর মধ্যে বাস্কেটবল স্লিপার সবচেয়ে বেশি জনপ্রিয় হয়ে ওঠে। এ ছাড়া স্ট্রাইপ, প্রিন্ট, নানা রঙের লোগোর ডিজাইনের রেট্রো স্লিপারও দেখা যায়।,অনুষঙ্গের ব্যবহারও চলতি বছরের ফ্যাশনকে বেশ প্রভাবিত করে। যেমন ব্যাগের ফ্যাশন। এটি যেমন প্রয়োজনীয়, তেমনি ফ্যাশন অনুষঙ্গ হিসেবে দারুণ। নানা ধরনের ব্যাগের মধ্যে ব্যাকপ্যাক, মেসেঞ্জার, কলেজ ব্যাগ ও ক্রসবডি ব্যাগ জনপ্রিয়তা পায় তরুণদের মধ্যে। ,পাশ্চাত্যে ছেলেদের গয়না পরার প্রচলন অনেক আগে থেকেই। আমাদের দেশেও অনেকে পরেন। তবে ছেলেদের গয়না নিয়ে এ বছর আমাদের এখানে কিছুটা আলোচনা হয়েছে, বিশেষ করে সিক্স ইয়ার্ড স্টোরির গয়নার নকশা তাদের পাতায় তুলে ধরার পর। সিক্স ইয়ার্ডস স্টোরির স্বত্বাধিকারী ও গয়নার নকশাকার জেরিন তাসনিম খান বলেছিলেন, ‘অনেক দিন ধরে আমাদের পেজে ছেলেরা গয়না পরার আগ্রহ প্রকাশ করতেন। সেই ভাবনা থেকেই লিঙ্গ নিরপেক্ষ গয়নার নকশার ওপর কাজ করেছি।’ গয়নার ছবি প্রকাশ করার পর বেশ সাড়াও পেয়েছেন তিনি ছেলেদের কাছ থেকে।"
একনজরে বিজয়ীরা,
বছরজুড়েই আপনার সাজের সঙ্গী হতে পারে মাটির গয়না,"শুধু বিজয় দিবস বা পয়লা বৈশাখেই না, বছরজুড়েই আপনার সাজের সঙ্গী হতে পারে মাটির গয়না। মাটির গয়না দেখতে দারুণ, চলতি ধারার সাজের সঙ্গেও দারুণ মানানসই। মাটির সঙ্গে নানা পরিবেশবান্ধব উপকরণের সমন্বয়ে তৈরি এসব গয়নার নানা দিক নিয়ে বললেন অনলাইনভিত্তিক দোকান মৃৎ-এর স্বত্বাধিকারী মাধুরী দেবী।,কোন পোশাকে কেমন মাটির গয়না,মালা, লকেট, কানের দুল ও আংটি তো বটেই, মাটি দিয়ে খোঁপার কাঁটাও গড়া যায়। পোশাকের ‍সঙ্গে মানানসই নকশার মাটির গয়না বেছে নিতে পারেন। ফতুয়া কিংবা টপের সঙ্গে পরতে পারেন সাদামাটা নকশার কোনো মাটির লকেট। আবার সুতি শাড়ির সঙ্গে পরতে পারেন সুন্দর নকশার মাটির লকেটসহ বেলের পুঁতির (বেলের বাইরের দিককার অংশ দিয়ে তৈরি পুঁতি) মালা। ‘ফিউশন’ পছন্দ করলে সাদামাটা টপসের সঙ্গে মাটির লকেটসহ রুদ্রাক্ষের মালা পরতে পারেন। চাইলে নিজের পছন্দমতো নকশার গয়না গড়িয়েও নিতে পারেন। মেয়েরা তো বটেই, ছেলেদের মধ্যে যাঁরা গয়না পরতে ভালোবাসেন, তাঁরাও মাটির লকেট পছন্দ করছেন আজকাল।,মাটির রং, মাটিতেই রং,মেটে রঙের মাটির গয়না তো পাবেনই। সবুজ, কালো, মেরুন ও চাঁপা সাদার মতো রঙের সমন্বয়ও পাওয়া যায়। এমন রঙের মাটির গয়না চোখে আনে প্রশান্তির আবেশ। মাটি ছাড়াও এসব গয়নায় কাঠ, পিতল, তামার তার ও রুদ্রাক্ষের মতো উপকরণ ব্যবহৃত হয় বলে জানালেন মাধুরী দেবী।"
"যেভাবে আড়াই হাজার টাকায় কিনবেন নতুন শাড়ি, গয়না, জুতা, ব্যাগ ও ব্লাউজ","দুই থেকে আড়াই হাজার টাকাতেই শাড়ি, গয়না, জুতা, ব্যাগ, ব্লাউজ! এই সীমিত বাজেটই নিমন্ত্রণের সাজ পোশাকে নিজেকে করে তুলতে পারেন জমকালো।,‘এলসি (লেটারস অব ক্রেডিট) বন্ধ হয়ে গেছে। কয়েক দিন পর এই দামে আর কাপড় পাবেন না,’ বিক্রেতার কাছ থেকে এই হুমকি শোনার পরও আমি নির্বিকার। বেশ আত্মবিশ্বাসের সঙ্গেই দামাদামি চালিয়ে গেলাম আরও ১০ মিনিট। শেষমেশ মাঝামাঝি রফা হলো। শাড়ি বানানোর জন্য ১ হাজার ৩২০ টাকায় কিনে নিলাম ৬ গজ কাপড়। ,বিশেষ একটা মিশন নিয়ে আজ সদাইপাতি করতে বের হয়েছি আমরা। আড়াই হাজার টাকার মধ্যে নিমন্ত্রণের সাজপোশাক কিনব।,বাজারে সবকিছুর দামই এখন ঊর্ধ্বমুখী। আয়ের সঙ্গে ব্যয়ের হিসাব মেলাতে গিয়ে সাধারণ মানুষের হিমশিম দশা। তাই বলে দাওয়াত বা অনুষ্ঠান তো আর থেমে নেই। আর এসব অনুষ্ঠানে তো এক পোশাকে বারবার যাওয়া যায় না, মাঝেমধ্যে দরকার পড়ে নতুন পোশাক। ব্র্যান্ডের দোকান আছে, কিন্তু দাম তো অনেক। সমাধান দিতে পারে মৌচাক, গাউছিয়া, নিউমার্কেট। খোঁজার মতো খুঁজতে জানলে এখানেই পেয়ে যাবেন নিজের ব্যক্তিত্বের সঙ্গে মানানসই সাজপোশাক। তৈরি করে ফেলতে পারবেন দাওয়াত বুঝে পছন্দমতো লুক।,পকেটে টাকা কম থাকলেও সাজপোশাক জমকালো করা সম্ভব, সেটাও একদম বাজেটের মধ্যে। ২ হাজার থেকে ২ হাজার ৫০০ টাকায় শাড়ি, গয়না, জুতা, ব্যাগ, ব্লাউজ—সবই কেনা সম্ভব। তালিকা হাতে নিয়ে নির্দিষ্ট পণ্যের অলিগলিতে ঘুরে কিনে নিতে পারবেন কানের ঝুমকা, গায়ের কাতান কিংবা পায়ের নাগরা। আমাদের বাজেট ছিল আড়াই হাজার টাকা করে সাড়ে সাত হাজার টাকায় তিনটি সাজ। ঊর্ধ্বগতির বাজারে পাব কি না, শঙ্কা ছিল। কিন্তু এই তিন মার্কেট ঘুরে বাজেটের মধ্যেই সব পাওয়া গেল। তবে কোনোটিতে কম লেগেছে, কোনোটিতে তুলনামূলক বেশি। ব্লাউজ তো বাড়িতেই থাকে। তবে না থাকলেও চাইলে এই বাজেটের মধ্যেই করে নিতে পারেন। তবে নতুন ব্লাউজ বানাতে হলে দর্জির মজুরী বাজেটের বাইরে হয়তো চলে যাবে।,ছাই রঙের কাতান শাড়িটির সঙ্গে নাগরা, মাথার পাথরের ব্যান্ড, কানের দুল—যেকোনো জমকালো দাওয়াতে চলে যাবে। অন্যদিকে সবুজ শাড়িটির সাজ আনুষ্ঠানিক দাওয়াতের জন্য আদর্শ। ছিমছাম গয়নায় সাজ সম্পূর্ণ। মেরুন রঙের শাড়িটি বিয়ে কিংবা ঘরোয়া দাওয়াতেও মানিয়ে যাবে। এই শাড়ি সপুরা সিল্কের ছয় গজ কাপড় কিনে বানানো। পাড় এবং ব্লাউজের জন্য একই নকশার কাপড় ব্যবহার করা হয়েছে। মৌচাক মার্কেট ঘুরে কেনা হয়েছে কাচ বসানো গয়না আর শাড়ির কাপড়।,সাদা ব্যাগটি অনায়াসে কাতান এবং জর্জেট শাড়ির সঙ্গে মানিয়ে যাবে। কালো রঙের হিলওয়ালা জুতাজোড়া সব কয়টি শাড়ির সঙ্গেই মানানসই। একইভাবে নাগরা জোড়া পরা যাবে মেরুন আর ছাইরঙা শাড়ির সঙ্গে। একই গয়না একাধিক শাড়ির সঙ্গেও ঘুরেফিরে পরা যাবে। একটু চিন্তা করলেই ৭ হাজার ৫০০ টাকার ভেতরে সহজেই চার-পাঁচটি সাজ সম্পূর্ণ করতে পারবেন, সেটাও হবে মানসম্পন্ন। তবে যে–ই বাজারেই যান না কেন, দরদামে তুখোড় হতে হবে, আর চেহারায় থাকবে নির্বিকার ভাব। পণ্য না কিনতে পারলে মন খারাপ করবেন, এটা বিক্রেতা আঁচ করতে পারলেই সব শেষ। ২০০ টাকার জিনিস কিনতে হবে ৭০০ টাকায়।,দুই দিন তিনটি মার্কেট ঘুরে কেনাকাটা করার সময় অল্প দামের মধ্যে বেশ চমক লাগানো পণ্যই চোখে পড়েছে। হ্যাঁ, এদের বেশির ভাগই দেশের বাইরের। চায়না হলে দাম বেড়ে যায়, দেশীয় হলে কমে আসে ১০০-১৫০ টাকা। কেনার সময় বিনা মূল্যে পাবেন ধাক্কাধাক্কি, গরম, চিৎকার, চিপাগলি, পায়ের নিচে ময়লা। তবে এই সবকিছু ছাপিয়ে গাউছিয়া, নিউমার্কেট আর মৌচাকের কাপড়, গয়না মনে করিয়ে দেয়, জিনিস দামে কম হলেই সব সময় খারাপ না।"
রুনা খান যখন কনে,"এ সময়ের জনপ্রিয় অভিনেত্রী রুনা খানের কনে সাজের কিছু ছবি নেট–দুনিয়ায় ভাইরাল। রেড বিউটি স্যালনের আয়োজনে এই শুটে বিভিন্ন ধরনের পোশাক ও গয়নায় কনে সাজে ক্যামেরার সামনে দাঁড়ান তিনি। দর্শকদের কাছেও পান বাড়তি প্রশংসা। রেড বিউটি স্যালনের কর্ণধার ও রূপবিশেষজ্ঞ আফরোজা পারভীন বলছিলেন, ‘কয়েক মাস আগে এক বিয়ের অনুষ্ঠানে রুনা খানের সঙ্গে দেখা। সেই সময়ই গল্পচ্ছলে এই শুটের পরিকল্পনা হয়। সব বিষয়েই বেশ ইতিবাচক মানসিকতা পোষণ করে রুনা। ওজন কমিয়ে এই যে রুনা নতুনভাবে নিজেকে উপস্থাপন করছে, বিষয়টিই আমাকে বেশ টানে। সেই থেকেই শুটের ভাবনাটা মাথায় আসে।’,রুনা খানের এই শুটের জন্য বিশেষভাবে পোশাক তৈরি করেন ফ্যাশন ডিজাইনার শাহরুখ আমিন। এই শুটের কোরিওগ্রাফারও তিনি।,লম্বা ফ্রকের আদলে পোশাকে একটু ভিন্ন রকম কনে সাজে রুনা খান। ছবিগুলো তুলেছেন ফটোগ্রাফার তপু রহমান।, এই সেই ছবি, যেটা কয়েক দিন ধরে নেট–দুনিয়ায় ভাইরাল।"
কেডস পরা যাবে সব পোশাকের সঙ্গেই,"জমকালো দাওয়াত থেকে শুরু করে বিয়ে—সব ধরনের পরিবেশ এবং পোশাকের সঙ্গেই নিজস্ব একটা স্টাইল স্টেটমেন্ট তৈরি করে কেডস। স্টাইলের সঙ্গে সঙ্গে পাওয়া যায় আরাম। ,কয়েক বছর আগেও কেডস ছিল মূলত শার্ট-প্যান্টের অনুষঙ্গ। এই ধারা ভেঙে ড্রেসের সঙ্গেও পরা শুরু হয় কেডস। এরপর ধীরে ধীরে আনুষ্ঠানিক স্যুট-প্যান্টের সঙ্গেও কেডস পরার চল দেখা যায়। আর এখন তো খোলা আকাশের নিচে যেসব বিয়ের অনুষ্ঠান হচ্ছে, সেখানেও কেডস পরে বিয়ের মঞ্চে ছুটে যাচ্ছেন কনে।,সাজের মধ্যে থাকতে হবে আরাম আর স্বাচ্ছন্দ্য, এই ভাবনাই এখন জনপ্রিয়। জমকালো সাজের মধ্যেও থাকতে হবে সহজতা। অতিরিক্ত মেকআপ যেমন চেহারার ভারসাম্য নষ্ট করে, তেমনি ঘণ্টার পর ঘণ্টা হিল পরে থাকলেও চেহারায় তার কষ্টকর ছাপ পড়ে। এ কারণেই বিয়ের অনেক কনেই এখন হিলের বদলে বেছে নিচ্ছেন কেডস। অনেকে আবার সাজে ফিউশন ধারা ফুটিয়ে তুলতে চান। তাঁরা সবাই হিলের বদলে কেডসকেই বলছেন হ্যাঁ। ,সম্প্রতি গায়ক, অভিনেতা, সংগীত পরিচালক প্রীতম হাসান ও মডেল, অভিনেত্রী শেহতাজ মনিরা হাশেম বিয়ে করেছেন। শ্রীমঙ্গলের একটি হোটেলে বিয়ের অনুষ্ঠানে ভারী কাজের লেহেঙ্গার সঙ্গে কনে পায়ে পরেছিলেন কেডস। তবে আগে থেকে কোনো পরিকল্পনা করে এটা করেননি তিনি। বিয়ের দিন হিল পরে হাঁটতে কষ্ট হচ্ছিল দেখে চটজলদি কেডস পরে নেন শেহতাজ। জানালেন, বিয়ের জুতাজোড়া সেদিন আর কোনো কাজেই লাগেনি। ,জমকালো গাউন, শাড়ি কিংবা কামিজের সঙ্গেও মানিয়ে যায় কেডস। দাওয়াতেও অনায়াসে কেডস পরে যেতে পারেন আপনি। তবে কেডসগুলো হতে হবে পরিষ্কার, ঝকঝকে। বাড়তি নকশা হিসেবে থাকতে পারে গ্লিটার, হাতের পেইন্ট, ফিতার, একটু বেশি হিল ইত্যাদি।,কেডসের জন্য সাজের কোনো পরিবর্তন করতে হবে না; বরং আপনি যেকোনো সাজের সঙ্গেই কেডস পরতে পারবেন। এটাই আপনার সাজে নিয়ে আসবে ভিন্নতা। আপনার পোশাক থেকে কোনো একটা নির্দিষ্ট রং বেছে নিতে পারেন, যেটা পায়ের কেডসে থাকবে। আবার পোশাক আর কেডসের রং একই হতে পারে। পোশাক যেমনই হোক, আত্মবিশ্বাস নিয়ে পরলে আপনার কেডসের সাজই হবে আলোচনার বিষয়। "
পূজার সময়টিতে শাড়ির সঙ্গে বেছে নিতে পারেন এ ধরনের ব্লাউজ,"শাড়ি তো পূজার প্রধান পোশাক। শাড়িতে প্রাধান্য পায় নানা রং আর নকশা। পাশাপাশি ব্লাউজের নকশা আর কাটেও যদি যোগ-বিয়োগ করতে পারেন, সাজে আসবে নতুনত্ব। ,সাদার ভেতর সোনালি বলের ব্যবহার করা হয়েছে। ব্লাউজের একদিকের ওপরের অংশে মানুষের প্রতিকৃতির নকশা এনেছে অন্য আমেজ। সাদা-লাল শাড়ির সঙ্গে সহজেই মানিয়ে যাবে। একরঙা সুতি শাড়ির সঙ্গে বাংলা সিনেমার রঙিন পোস্টারের নকশাও ভালো লাগবে। ,ব্লাউজে থাকতে পারে ফ্রিলের ব্যবহার। এ ধরনের ব্লাউজ হলে শাড়িতে কোনো নকশা না থাকলেই ভালো। ,কালো ব্লাউজের ওপর সাদা ছোট ছোট নকশা ব্লাউজটিকে দিয়েছে স্মার্ট লুক। সাদা বা কালোর সঙ্গে তো যাবেই। সুতির রঙিন কোনো শাড়ির সঙ্গেও মানিয়ে যাবে। ,ব্লাউজের ওপরের একটি অংশ এভাবেও আলাদা রাখতে পারেন। শাড়ির আঁচলটি ভাঁজ করে কাঁধের ওপর দিয়ে নিয়ে যেতে হবে। ব্লাউজের বাড়তি অংশটি ফিতার সাহায্যে আটকে দিলেই হবে। ,গলায় ফ্রিলের হালকা কাজ। বাকি অংশে আর কোনো কারুকাজ নেই। তবে কাটে আছে ভিন্নতা। ব্লাউজের নিচের অংশে রাখা হয়েছে উঁচু-নিচু কাট। পুরো ব্লাউজটিতেই ছিমছাম ভাব। ভারী কাজের শাড়ির সঙ্গেও মানিয়ে যাবে। ,ব্লাউজটির ওপরের অংশ মসলিন দিয়ে বানানো। এতে চলে এসেছে স্বচ্ছ ভাব। বাকি অংশে ব্যবহার করা হয়েছে খাদির কাপড়। লাল-সাদা জামদানির জন্য আদর্শ ব্লাউজ।,নবমীর রাতে একটু ভারী করে সাজাই যায়। জামদানি শাড়ির সঙ্গে পরা হয়েছে ভারী গয়না। হাতায় একরঙা মসলিনের সঙ্গে ব্যবহার করা হয়েছে ব্লাউজের বাকি অংশের কাপড়। সামনের নিচের দিকের অংশটি ফাঁড়া দেওয়া।,লাল-সাদা শাড়ির জন্য আরেকটি ব্লাউজ। যাঁরা হাতাকাটা পরতে চান না, এই নকশায় যেতে পারেন তাঁরা। তবে এ ক্ষেত্রে ব্লাউজের কাপড়টি যেন হয় সুতি। একদিকের কোমরে উজ্জ্বল রঙের কাপড় দিয়ে বো করা হয়েছে। ,ব্লাউজের পেছনেও থাকতে পারে বোয়ের নকশা। ,হাতাকাটা ব্লাউজের ওপর জ্যাকেট স্টাইলের ব্লাউজও পরতে পারেন। তবে যেখানে খুব গরম থাকবে, সেখানে এ ধরনের ব্লাউজ না পরাই ভালো। "
পূজার সাজে মিম-সনি,"আগেও কয়েকবার ‘নকশা’র পূজাসংখ্যার প্রচ্ছদ হয়েছেন বিদ্যা সিনহা মিম। এবারও হলেন, তবে এবারের শুটটা অন্যবারের চেয়ে আলাদা। স্বামী সনি পোদ্দারকে নিয়ে প্রথমবারের মতো নকশার জন্য পূজার শুট করলেন পরাণ–অভিনেত্রী।,ছবি তোলার ফাঁকে ফাঁকেই জানা গেল, পূজায় ট্রেন্ডি ও ঐতিহ্যবাহী, দুই ধরনের পোশাক পরতেই ভালোবাসেন মিম। সনি অবশ্য পূজার দিনগুলোয় পাঞ্জাবি পরতে স্বাচ্ছন্দ্যবোধ করেন বেশি। জানালেন, এবারও তার ব্যতিক্রম হবে না। পূজার কোনো একদিন দুজন মিলে একই রকম পোশাক পরার পরিকল্পনা আছে। দুজনেরই দেশীয় ব্র্যান্ডের পোশাক পছন্দ। এবারের পূজায় শুধু নিজেদের জন্যই নয়, দুই পরিবারের সদস্যদের জন্যও কেনাকাটা করেছেন সনি ও মিম। পূজার প্রথম কয়েকটি দিন কুমিল্লায় কাটাবেন মিম ও সনি দম্পতি। সঙ্গে থাকবে দুই পরিবারের সদস্যরা। জানালেন, নবমী বা দশমীর দিন দেশের বাইরে যাওয়ার পরিকল্পনা আছে। যেহেতু এবার তাঁদের দুজনের একসঙ্গে প্রথম পূজা। তাই পূজা ঘিরে এমনই নানা পরিকল্পনা থাকবে।,পূজার দিনে খুব জমকালো পোশাক এড়িয়ে একটু হালকা নকশার পোশাক পরতেই বেশি স্বাচ্ছন্দ্যবোধ করেন মিম। পছন্দের রং সাদা। আর পোশাক নিয়ে অত বাছবিচার না থাকলেও সনি জানালেন, শাড়িতেই মিমকে তাঁর বেশি ভালো লাগে। হালকা সাজতে ভালোবাসেন মিম। তবে গয়নার প্রতি বিশেষ দুর্বলতা আছে। বললেন, পূজার চারটা দিন পোশাকের সঙ্গে মিলিয়ে সোনার গয়না পরার ইচ্ছে আছে। একটু হালকা নকশার গয়নাই এবার বেছে নেবেন।,পূজায় অনেকেই শাড়ি পরতে ভালোবাসেন। শাড়ি পরাটা যাঁদের ঝামেলার মনে হয়, তাঁরা এমন সেলাই করা (রেডি টু ওয়্যার) শাড়ি বেছে নিতে পারেন। সিল্ক কাপড়ে তৈরি শাড়িটির বুনন বেশ নরম হওয়ায় এই গরমেও অস্বস্তির কারণ হয়ে দাঁড়াবে না। শাড়ির আঁচলের ভাঁজ করা অংশে নীল পাইপ ও পুঁতির জারদৌসি কাজে এসেছে উৎসবের আমেজ। ,নরম জর্জেটের শাড়ি, পূজায় বেড়ানোর জন্য বেশ আরামদায়ক। পুরো শাড়িজুড়ে সাদা ও কমলা বিডসওয়ার্কের কাজ। সঙ্গে হালকা গয়নায় পরিপূর্ণ পূজার সাজ।,অরগাঞ্জা কাপড়ে তৈরি হয়েছে এই স্কার্ট। ভেলভেটের কাজ স্কার্টটিকে দিয়েছে জমকালো ভাব। কলিদার ছাঁটের এই স্কার্টের সঙ্গে শার্ট পরাটা এখন ট্রেন্ড হয়ে দাঁড়িয়েছে। যেহেতু পূজা, তাই স্কার্টের সঙ্গে পরতে পারেন মটকা সিল্কের কাপড়ে তৈরি এমন শার্ট।,কটিসহ পাঞ্জাবি, পূজার দিনে ছেলেদের পছন্দের পোশাক। সুতি কাপড়ের কটিতে গোটাপাত্তি ও রঙিন সুতার কাজে এসেছে উৎসবের আমেজ।,পূজার রাতে মসলিন কাপড়ের তৈরি সারারা সেটটি মানাবে। কামিজে তিন শেডের টাইডাইয়ের কাজ পোশাকটিতে এনেছে প্রশান্তি। যে কারণে গরমে ঘুরে বেড়ালেও অস্বস্তি লাগবে না। সারারার সালোয়ারটিও মসলিন কাপড়ের তৈরি। সালোয়ারে হাতে করা গুজরাটির নকশা পুরো পোশাকটিকে জমকালো করে তুলেছে।"
চশমা পরেও সাজবে চোখ,"চশমার বিকল্প হিসেবে অনেকেই চোখে লেন্স পরে থাকেন। বিশেষ করে দাওয়াতের সময়। তবে দীর্ঘ সময় লেন্স পরে থাকাটাও চোখের জন্য ক্ষতিকর। চাইলে দাওয়াতেও কিন্তু অনায়াসেই চশমা পরে যাওয়া যায়। সে ক্ষেত্রে চোখের সাজটা করতে হবে একটুখানি অন্য রকম করে। কাজলের পাশাপাশি আইশ্যাডো, আইলাইনার কিংবা মাসকারা দিয়ে সাজিয়ে নিতে হবে চোখ। তাহলে চশমার আড়াল থেকেও দেখা যাবে সেই সাজ। ,রূপবিশেষজ্ঞ আফরোজা পারভীন জানান, চোখে চশমা থাকলে খুব গাঢ় সাজ না নেওয়াই ভালো। বিশেষ করে স্মোকি সাজ চশমা চোখে মানায় না। চোখে সব সময় চশমা থাকলে যেহেতু চোখের নিচটা বসে যাওয়া বা কালো হয়ে যাওয়ার শঙ্কা থাকে, তাই সাজ শুরুর আগেই চোখে কনসিলার দিয়ে নিতে হবে। চোখে ন্যাচারাল টোন নিয়ে আসতে হবে। চশমার ক্ষেত্রে ন্যুড আই লুক বেশি মানানসই। কাজল দেওয়ার বিষয়ে তিনি বলেন, ‘নিচে কাজল দিলে ওপরে না দেওয়াই ভালো। আবার ওপরে লাইনার দিলে নিচে কাজল দেওয়া যাবে না। তবে চশমায় চোখের ওপরে আইলাইনারই বেশি উপযোগী। একটু টেনে, কোনা বের করে দিলে চোখ দেখতে লাগে টানা টানা।’,চোখের নিচে এবং ওপরের ভেতরের অংশে কাজল দিতে হবে। চোখের ওপরের অংশে কালো আইশ্যাডো হালকা করে লাগিয়ে নিন। এই কালো আইশ্যাডোকে চোখের ত্বকের সঙ্গে মিলিয়ে নিতে হবে। এ কারণে কালো আইশ্যাডোর সঙ্গে ব্যবহার করুন বাদামি শেডের যেকোনো আইশ্যাডো। চোখের পাপড়িতে মাসকারা দিলেই চশমার আড়ালেও পেয়ে যাবেন কাজলকালো চোখ। এমন সাজের সঙ্গে মেটাল ফ্রেমের চশমা খুব মানানসই।,ভারী ফ্রেমের চশমা যাঁরা পরেন, তাঁদের চোখকে হালকা করে সাজানোই ভালো। এ ক্ষেত্রে নিজের ত্বকের যে রং, সেটা থেকে একটু গাঢ় রঙের শ্যাডো ব্যবহার করতে পারেন। চোখের পাতায় চিকন করে আইলাইনার দিয়ে নিন। চোখের ওপরে এই লাইনারের ব্যবহার, আপনার চোখকে বড় দেখাবে। এবার মাসকারা ব্যবহার করলেই সাজ সম্পূর্ণ। ভিন্নতা আনতে রূপবিশেষজ্ঞ আফরোজা পারভীন জানালেন আরেকটি উপায়। চোখের দুই কোনা একটু সুন্দর করে এঁকে মাসকারা লাগিয়ে নিলেই চোখে টানা ন্যুড লুক চলে আসে। এ ক্ষেত্রে ত্বকের টোনের সঙ্গে মিলিয়ে শ্যাডো ব্যবহার করা যাবে, তবে দেওয়া না দেওয়াটা পুরোপুরি আপনার ইচ্ছা।,চশমা থাকুক বা না থাকুক, চোখের যত্ন নিন। চোখের আশপাশের ত্বককে সুন্দর রাখতে ব্যবহার করুন আই ক্রিম। চোখের সৌন্দর্য কমে আসার অন্যতম কারণ চোখ বসে যাওয়া বা কালচে ভাব আসা। পর্যাপ্ত ঘুমের পাশাপাশি চোখকে যতটা সম্ভব মোবাইল বা ল্যাপটপ স্ক্রিন থেকে দূরে রাখার পরামর্শ দেন এই বিশেষজ্ঞ। "
"কোন পোশাকের সঙ্গে কেমন নথ পরবেন?
","গড়ন যেমনই হোক, ঠিকঠাক পরতে পারলে সব নাকেই কিন্তু নথ মানিয়ে যায়। একটা সময় ছিল শুধু শাড়ি বা লেহেঙ্গার সঙ্গেই পরা হতো নথ। তবে এখন সালোয়ার-কামিজ, কুর্তি, এমনকি পশ্চিমা পোশাকের সঙ্গেও অনায়াসে পরা যাচ্ছে নথ।,ছোট থেকে শুরু করে মাঝারি, বড়, গোলাকৃতি—চলতি ফ্যাশনে সব ধরনের নথের নকশাই দেখা যায়। কাঠ, তামা, পিতলের ওপর কখনো খোদাই করে, আবার কখনো হাতে আঁকা নকশায় রাঙানো হচ্ছে নথ।,কী পোশাক পরছেন, তার সঙ্গে মানিয়ে নথ নির্বাচন করাটা জরুরি। শাড়ির সঙ্গে রিং বা গোলাকৃতির টানা নথ ভালো দেখাবে।,এ নথই আবার কিন্তু পাশ্চাত্য ঘরানার পোশাকের সঙ্গে মানাবে না। শার্ট, টি-শার্ট, জিনস, স্কার্ট-টপের মতো পশ্চিমা পোশাকের সঙ্গে টিপ-নথ ভালো দেখাবে, এমনটাই বলছিলেন বিন্দিয়া এক্সক্লুসিভ বিউটি কেয়ারের রূপবিশেষজ্ঞ শারমিন কচি। এদিকে গোলাকৃতি গড়নের চেহারায় সব সময় পরার জন্য একটু মোটা নথ ব্যবহার করা যেতে পারে। পান পাতা আকৃতির মুখের গড়নে স্বাভাবিক নথ পরা যাবে। কেবল একপাশে নয়, নাকের নিচের দিকে পরার জন্যও নথ রয়েছে। সব সময় ব্যবহারের জন্য চাইলে এগুলো বেছে নিতে পারেন। এতে চেহারায় বাড়তি সৌন্দর্য যোগ হবে, বলছিলেন শারমিন কচি।,এদিকে রূপবিশেষজ্ঞ আফরোজা পারভীন বললেন, ‘নাকের সঙ্গে মেশানো মহারাষ্ট্রীয় অলংকার স্টাইলের লম্বাটে কিছু নথও এখন পাওয়া যায়। সেগুলোও বিশেষ উৎসব-অনুষ্ঠানে শাড়ি, সালোয়ার কামিজ বা লেহেঙ্গার মতো পোশাকের সঙ্গে পরলে ভালো দেখাবে।’ তবে যে স্টাইলের নথই পরুন না কেন, সেটি যেন আপনার চেহারা ও পোশাকের সঙ্গে মানানসই হয় এবং যেখানে যাচ্ছেন, সেই পরিবেশের সঙ্গে খাপ খায়, সেদিকে খেয়াল রাখা জরুরি।"
সুতি শাড়িতেই বেশি স্বাচ্ছন্দ্যবোধ করি: সুনিধি নায়েক,"শান্তিনিকেতনে থাকার সময় নিয়মিত শাড়ি পরতেন সংগীতশিল্পী সুনিধি নায়েক। ‘সেখানে তখন বারো মাসে তেরো পার্বণ। প্রতিটি উৎসবের ছিল আলাদা আলাদা আমেজ। আর আমরা যারা গান বা অভিনয়ে নিয়মিত অংশ নিতাম, তাদের শাড়ি পরাটা বাধ্যতামূলক ছিল। যে কারণে তখন অনেক শাড়ি সংগ্রহে রাখা হতো,’ বলছিলেন সুনিধি।,তিনি জানান, শান্তিনিকেতনে থাকতে ন্যাচারাল ডাই, বাটিক আর কলমকারি শাড়ি পরতে ভালোবাসতেন। সাদা-কালো রঙের সুতিশাড়ির প্রতি তাঁর বিশেষ দুর্বলতা রয়েছে।,ঢাকায় আসার পর যদিও নিয়মিত শাড়ি পরা হয় না, তারপরও যেকোনো অনুষ্ঠান বা কনসার্টে শাড়ি পরার ধারাটা বজায় রাখার চেষ্টা করেন সুনিধি। ভালোবাসেন অরণ্য, যাত্রা আর খুঁতের শাড়ি।,তবে শাড়ির জমকালো নকশা একেবারেই অপছন্দ তাঁর। সুনিধি এক রঙা শাড়ির সঙ্গে একটু ব্যতিক্রমী কাটছাঁট আর নকশার ব্লাউজ পরতে ভালোবাসেন, ‘শান্তিনিকেতন মানেই ছিল উৎসব আর রঙের ছড়াছড়ি। আমাদের সাজ পোশাকেও থাকত সেই রঙের ছোঁয়া। যদিও ব্যস্ততার কারণে সেভাবে সেজে ওঠার সুযোগ পাই না। তবে তার মাঝেও চেষ্টা করি সেই আগের জীবনে ফিরে যাওয়ার।’"
শাহনাজ সুলতানার খাঁচায় প্রতিদিন ২০০ থেকে ২৫০টি শাড়ি তৈরি হয়,"শাড়ির পাড়জুড়ে হারমোনিয়ামের রিড, আঁচলে শহরের দালানকোঠা, রাতের ল্যাম্পপোস্ট, সবুজ প্রকৃতি, সাগরের ঢেউ, কৃষ্ণচূড়ার মঞ্জরি—আপন খেয়ালে এসব এঁকেছিলেন শাহনাজ সুলতানা। কে জানত, একদিন তাঁর এই সব আঁকিবুঁকি একটি প্রতিষ্ঠানের পণ্য হয়ে উঠবে।,শাহনাজ সুলতানা পড়তেন ইংরেজি সাহিত্যে। নেশা ছিল ছবি আঁকার, গান করার, লেখালেখির। শেষ পর্যন্ত বিশ্ববিদ্যালয়ের সনদ নয়, নেশাই তাঁকে নিয়ে যায় পেশায়। তাঁর প্রতিষ্ঠানের নাম ‘খাঁচা’, যার লোগোতে লাগানো আছে দুটি পাখা। অর্থাৎ প্রথা ভেঙে মুক্ত আকাশে উড়ে যাওয়ার স্বপ্নের নাম খাঁচা। মাত্র ছয় বছরে খাঁচা অনেক দূরে উড়ে গেছে। এই উদ্যোক্তার কথা হচ্ছে, ‘বাজারে যা বেশি চলে, তার ব্যবসাই যদি করতাম, তাহলে তো চালের দোকানদারি করতাম। আমি এমন জিনিস তৈরি করব, তা কেনার জন্য প্রতিদিন নতুন ক্রেতা তৈরি হয়ে যাবে। এটাই উদ্যোক্তার কাজ।’ এখন খাঁচায় প্রতিদিন ২০০ থেকে ২৫০টি শাড়ি তৈরি হয়। প্রতিদিন সব বিক্রি হয়ে যায়। তার বেশির ভাগ ক্রেতা চট্টগ্রাম ও সিলেটের। রাজশাহীতে মাত্র ১৩ শতাংশ ক্রেতা রয়েছে। সিরাজগঞ্জ ও টাঙ্গাইলের ১২৮টি তাঁতের সঙ্গে তাদের চুক্তি রয়েছে। সারা বছর তারা খাঁচার জন্য থান কাপড় বোনে। খাঁচায় এনে তাতে থিম ধরে নকশা করা হয়।,খাঁচার কারখানাটি রাজশাহী নগরের মুন্নাফের মোড় এলাকায়। ‘পাঠাও’–এর রাইডার পণ্য ক্রেতার বাড়িতে পৌঁছে দেন। দেখেশুনে ফরমাশ করা পণ্যটি মিলে গেলেই টাকা দিতে হয়। পছন্দের সঙ্গে না গেলে বা কোনো ত্রুটি থাকলে রাইডারের খরচ দিতে হয় না। এটা খাঁচার ক্রেতাদের মধ্যে দারুণ বিশ্বাস তৈরি করেছে। তাঁরা নিশ্চিন্তে ফরমাশ পাঠান।,খাঁচার মূল পণ্য হচ্ছে শাড়ি, কুর্তি আর ব্লাউজ। শাড়ি ৮৫০ থেকে ৫ হাজার ৫০০ টাকা, কুর্তি ৫৫০ থেকে ৮৫০ টাকা ও ব্লাউজ রয়েছে ৪৫০ টাকা থেকে ১ হাজার ২৫০ টাকা দামের।,চাঁপাইনবাবগঞ্জ জেলার জগন্নাথপুর গ্রামে শাহনাজ সুলতানার বাড়ি। বাবা বগুড়া পলিটেকনিক ইনস্টিটিউটের শিক্ষক। মা মনিরা পারভীন গৃহিণী। তাঁরা দুই ভাইবোন। ভাইটি ছোট। এবার উচ্চমাধ্যমিক পরীক্ষা দেবে। শাহনাজ সুলতানা রাজশাহীর বরেন্দ্র বিশ্ববিদ্যালয়ের ইংরেজি সাহিত্যের ছাত্রী ছিলেন। তখন থেকেই ছবি আঁকা, গান করা ও লেখালেখির নেশা ছিল। আপন খেয়ালে কাপড়ে, শাড়িতে আঁকিবুঁকি করতেন। ২০১৬ সালের কথা। তিনি প্রথম বর্ষে পড়েন। এ সময় রাজশাহী বিশ্ববিদ্যালয়ের মেলায় তিন হাজার টাকা দিয়ে তাঁরা তিন বন্ধু একটা স্টল নিলেন। নিজের আঁকা কাপড় নিয়ে স্টলে বসেন। প্রথম দিনই সব বিক্রি হয়ে যায়। সারারাত জেগে আবার তৈরি করেন। পরের দিনও সব বিক্রি হয়ে যায়। তিন দিনের মেলায় তাঁর সব পণ্য বিক্রি হয়ে যায়। দারুণ উৎসাহিত বোধ করেন। ধীরে ধীরে তিনি একটি প্রতিষ্ঠান দাঁড় করান। নাম দেন খাঁচা।,এখানে এখন প্রায় ৬০ জন কর্মচারী কাজ করছেন। শাহনাজ সুলতানা খাঁচার ফাউন্ডার ও ক্রিয়েটিভ ডিরেক্টর হিসেবে দায়িত্ব পালন করেন। তিনি উৎপাদনের বিষয়টি দেখেন। আর ব্যবস্থাপনা পরিচালক হিসেবে রয়েছেন নওসাদুল ইসলাম। তিনি খাঁচার বাণিজ্যিক এবং দাপ্তরিক পরিবেশ তৈরিতে গুরুত্বপূর্ণ ভূমিকা রাখেন। ‘সাসপট’ নামে তাঁর একটি আইটি ফার্ম আছে। এখন সাসপট ও খাঁচা সহযোগী প্রতিষ্ঠান হিসেবে কাজ করছে।,খাঁচায় কাউকে কর্মচারী বা কর্মকর্তা বলে সম্বোধন করা হয় না। একজন অপরজনের টিমমেট বা সহযোদ্ধা হয়ে কাজ করেন। শাহনাজ সুলতানা বললেন, ‘একজন পিয়নকে যদি আমি পিয়ন হিসেবে গণ্য করি, তাহলে সারা জীবন পিয়নই থেকে যাবে। কোনো দিন বড় হওয়ার স্বপ্ন দেখতে পারবে না। এ আচরণগুলোও সবাইকে শেখানো হয়।’,প্রতিষ্ঠানের প্রায় অর্ধেক কর্মচারী শিক্ষার্থী। পড়াশোনার ফাঁকে ফাঁকে খাঁচায় কাজ করেন। যেমন বগুড়ার মেয়ে আসিফা পারভীন রাজশাহী বিশ্ববিদ্যালয়ে চারুকলা অনুষদের প্রাচ্যকলা ও ছাপচিত্র বিভাগের শিক্ষার্থী। পড়ছেন দ্বিতীয় বর্ষে। বেলা দুইটা থেকে সন্ধ্যা ছয়টা পর্যন্ত খাঁচায় কাজ করেন। আসিফা বললেন, এই কাজ করে তিনি আনন্দ পান। সোমবার সকালে গিয়ে দেখা গেল একটি শাড়ির নকশা করছেন তিনি। সামনে দুর্গাপূজা। শাড়ির থিমটা সেই উৎসবকে ধরেই করছেন। নূর সাবা আলম রাজশাহী মহিলা কলেজের দর্শন বিভাগের চতুর্থ বর্ষের ছাত্রী। তিনি পড়াশোনার ফাঁকে খাঁচায় প্রোডাকশন ডিজাইনার হিসেবে কাজ করছেন। তাঁর বাড়ি রাজশাহী নগরের শালবাগান এলাকায়। নূর সাবা বললেন, খাঁচায় ক্লাসের সঙ্গে সমন্বয় করে কাজ করার সুযোগ দেওয়া হয়। এ জন্য এখানে কাজ করতে ভালো লাগে।,খাঁচার ফেসবুক পেজ থেকে তাঁদের পণ্য ক্রেতাদের কাছে প্রচারের জন্য ১৫ জন কর্মী রয়েছেন। তাঁদেরও কর্মী বলা হয় না। তাঁদের পদবি হচ্ছে সোশ্যাল মিডিয়া মডারেটর। তাঁরা ক্রেতাদের সঙ্গে নতুন পণ্যের পরিচয় করে দেন। খুদে বার্তা পাঠিয়ে তাঁদের প্রশ্নের উত্তর দেন। কেউ যখন ফরমাশ করেন, তখন তাঁর সঙ্গে তাঁরা ফোনে কথা বলেন। রাজশাহী সরকারি সিটি কলেজের বাংলা বিভাগের শিক্ষার্থী রাফিফা তাসনিম এখানে মডারেটর হিসেবে কাজ করেন। তিনিও খাঁচার কাজে স্বচ্ছন্দের কথা বললেন।,খাঁচায় ঢুকে দেখা গেল, এর প্রতিটি দেয়ালে শিল্পকর্ম ঝুলছে। দেয়ালের দিকে তাকিয়ে বোঝার উপায় নেই যে এটি একটি ব্যবসাপ্রতিষ্ঠান। সবকিছুর মধ্যেই নান্দনিকতার ছোঁয়া। শাহনাজ সুলতানার নিজের টেবিলটার ওপরও ছোট্ট একটি শিল্পকর্ম স্থান পেয়েছে।,খাঁচা থেকে নামার সময় লিমন নামের একটি ছেলে রাস্তা পর্যন্ত এগিয়ে দিয়ে গেলেন। কাজের পাশাপাশি খাঁচায় এসব শিষ্টাচারও শেখানো হয়।"
কীভাবে জুতোর ওপর নকশা আঁকবেন,"সাধারণ একরঙা জুতাকে চাইলেই নতুন রূপ দেওয়া সম্ভব। একরঙা জুতাগুলো কেনার পর কিছুদিন পরলেন, এরপর এর ওপর এঁকে ফেলতে পারেন নানা নকশা। দেখিয়েছেন রাইবা তাজরীদ,উপকরণ: সাদা জুতা, পারমানেন্ট মার্কার, অ্যাক্রিলিক রং ও পেনসিল।,ধাপ ১: স্নিকারটি ভালোভাবে পরিষ্কার করে নিন। এবার পেনসিলের সাহায্যে পছন্দমতো নকশা এঁকে নিন।,ধাপ ২: পেনসিলে আঁকা লাইনগুলোর ওপর পারমানেন্ট মার্কার দিয়ে আবারও লাইন আঁকুন।,ধাপ ৩: এবার অ্যাক্রিলিক রং দিয়ে নকশাগুলো ভরাট করে নিন।,ধাপ ৪: পুরো নকশার ভেতর যত কম খুঁত থাকবে, দেখতে তত ভালো লাগবে। প্রয়োজন অনুযায়ী আবারও মার্কার ব্যবহার করুন।"
অলংকার কি শুধু নারীর?,"গয়নার ইতিহাস ঘাঁটতে গেলে দেখা যাবে নারীদের চেয়ে সেখানে পুরুষের উপস্থিতি উজ্জ্বল,হাতে ব্রেসলেট আর আঙুলে আংটি, পুরুষের গয়না কি এখানেই সীমাবদ্ধ? ইতিহাস সেটা বলে না; বরং গয়নার ইতিহাস ঘাঁটতে গেলে যে কেউ অবাক হবেন—নারীদের চেয়ে সেখানে পুরুষের উপস্থিতি উজ্জ্বল। যুগে যুগে হিরে, নানা ধরনের পাথর, সোনা–রুপার ভারী ভারী গয়না পরেছেন পুরুষেরা। ভারত উপমহাদেশেও পুরুষদের গয়না পরার চল আজকের নয়। বৈদিক যুগের আগেও নারীদের পাশাপাশি পুরুষের হাত-পায়ের আঙুলে আংটি পরার চল ছিল। (নারী-পুরুষনির্বিশেষ) ইউনিসেক্স গয়নার চল সে সময়েও ছিল। ‘আরসি’ নামে পরিচিত সেই গয়নার (আংটি) পেছনের দিকে অ্যানামেল যুক্ত করা থাকত। ছেলেদের অতি প্রাচীন আরেকটি জনপ্রিয় গয়না ‘মণিমালা’র নেকলেস। বিশেষ করে রাজপুরুষদের গলায় শোভা পেত এই গয়না।,মোগল আমলেও নারীদের চেয়ে পুরুষদের গয়নার সংগ্রহ কোনো অংশে কম ছিল না; বরং পুরুষদের গয়না ছিল বেশি কারুকার্যখচিত। গলায়, হাতে, আঙুলে, মাথায়, পোশাকে, এমনকি পায়েও নানা রকম গয়না পরতেন তরুণ থেকে বয়স্ক মানুষ। মোগল রাজবংশের পুরুষদের গয়নার বাক্সের বড় একটি অংশ দখল করে রাখত ‘সারপেচ’ (মুকুট বা পাগড়িতে পরার গয়না)। এরপর সময়ের বিবর্তনে ফিকে হতে থাকে সেই ইতিহাস।,একুশ শতকে এসে আবারও আলোচনায় ছেলেদের গয়না। ব্রেসলেট আর আংটির সঙ্গে তাঁদের গায়ে উঠছে চেন, নেকলেস, নাকফুল, কানের দুল, পায়ের খাড়ু, পেনডেন্ট ইত্যাদি। বরের সাজে মুঘল অলংকার সারপেচ তো আগে থেকেই জনপ্রিয় ছিল। বিয়ের পাগড়িকে আরও আকর্ষণীয় করে তুলতে সামনের দিকে জুড়ে দেওয়া হয় নানা নকশার সারপেচ। শেরওয়ানির সঙ্গে কয়েক লহরের পাথর বসানো গয়না ছাড়াও অনেকে মুক্তার মালা পরেন।,লন্ডনভিত্তিক গয়নার নকশাকার টোমাজ ডোনোসিক বলেন, পুরুষ, বিশেষ করে তরুণদের মধ্যে গয়না পরার আগ্রহ বেড়েছে। আমি যখন জাপানের তরুণদের জন্য গয়নার নকশা শুরু করি, তখন দেখলাম, তাঁরা খুবই আগ্রহ নিয়ে সেগুলো পরছেন। সেই আগ্রহ দ্বিগুণ করে দিলেন চীনের তরুণেরা। এখন তো পুরুষদের গয়না নিয়েই আমাকে বেশি ভাবতে হয়। ডোনোসিক ইউনিসেক্স গয়না নিয়ে কাজ করেছেন অনেক বছর। সেই অভিজ্ঞতা থেকে দেখেছেন, জ্যামিতিক নকশা ও নানা ধরনের সিম্বল ধরে করা গয়না পুরুষেরা বেশি ভালোবাসেন।,দেশি–বিদেশি গয়নার নকশাকাররা বলছেন, এ সময়ে ছেলেদের গয়না জনপ্রিয়তা পাওয়ার পেছনে বিশেষ প্রভাবক তারকারা। ২০১৯ সালের মেট গালায় ব্রিটিশ গায়ক হ্যারি স্টাইলস ও গুচ্চি ব্র্যান্ডের ক্রিয়েটিভ ডিরেক্টর আলেকসান্দ্রো মিকেলের একটি ছবি সবার নজর কাড়ে। এ ছবিতে হ্যারির কানে ছিল মুক্তার দুল আর মিকেলের মাথায় ভারী ধাতব ব্যান্ড। হলিউডের অনেক পুরুষ তারকাকেই নিয়মিত পরতে দেখা যায় নানা রকম ভারী গয়না। বলিউডের সাইফ আলী খান, রণবীর সিং হয়ে আনন্দ আহুজা—বিয়ের সাজে সবাই এখন কাটাই কাজের ভারী জুয়েলারি পরছেন। শুধু বিয়েতেই নয়, নানা অনুষ্ঠানেও বলিউড তারকাদের নিয়মিত গয়না পরতে দেখা যাচ্ছে। বিনা উপলক্ষেও পুরুষদের নানা ধরনের গয়না পরতে দেখা যাচ্ছে এখন।,সারা বিশ্বের মতো বাংলাদেশেও তরুণদের মাঝে বেড়েছে গয়না পরার চল। দেশি গয়নার প্রতিষ্ঠান সিক্স ইয়ার্ডস স্টোরির স্বত্বাধিকারী ও গয়নার নকশাকার জেরিন তাসনিম খান বলেন, ‘অনেক দিন ধরে আমাদের পেজে ছেলেরা গয়না পরার আগ্রহ প্রকাশ করতন। সেই ভাবনা থেকেই সম্প্রতি (নারী-পুরুষ উভয়ে পরার উপযোগী) লিঙ্গ নিরপেক্ষ গয়নার নকশা করেছি। ছেলেদের কাছ থেকে সাড়াও পাচ্ছি আশানুরূপ। তাঁদের আগ্রহই সামনে আরও বড় পরিসরে ভাবতে সাহস দিচ্ছে।’,সিক্স ইয়ার্ডস স্টোরির ইউনিসেক্স গয়নার নকশা হিসেবে বেছে নেওয়া হয়েছে নানা রকম ‘সিম্বল’। লম্বা চেনের সঙ্গে কিছুটা মেটাল ও পাথর বসানো মালাগুলো পরা যাবে টি-শার্ট, হাইনেক সোয়েটার বা শার্টের সঙ্গে। যাঁরা ফরমাল পোশাক পরেন তাঁরাও নানা রকম গয়না পরতে পারেন। এই যেমন ব্লেজার বা কোটের ওপর অনেকে ব্রোচ পরেন। বোতামের সঙ্গে চেন আটকে রাখলেও ভালো লাগবে। যাঁরা ছোট করে চুল কাটেন, তাঁরা কানে পরতে পারেন রিং বা টপ। চুল বড় হলে নকশা করা হেয়ার ব্যান্ড মানাবে।,চেনের ব্রেসলেট ছাড়াও ছেলেদের হাতে এখন শোভা পাচ্ছে অর্নামেন্টাল পলা। ক্যাজুয়াল লুকে এসব পলার সঙ্গে আঙুলে থাকতে পারে কয়েকটি আংটি। জেরিন তাসনিম খান বলেন, ‘ছেলেদের জন্য গয়নার নকশা করতে গিয়ে নানা ভাবনা কাজ করেছে। এই যেমন পলার নকশা করতে গিয়ে ভেবেছি, এমনভাবে সেটি বানাতে হবে যেন সবার হাতে সহজেই তা সেট হয়। কারণ, মেয়েদের মতো সব ছেলে হয়তো তাঁদের হাতের মাপ বলতে পারবেন না। তাই সেখানে ম্যাগনেট ব্যবহার করেছি। একইভাবে কানের দুল যাতে কানে ছিদ্র ছাড়াও পরা যায়, সেভাবে তৈরি করেছি।’,দেশে সোনা, রুপাসহ নানা ধরনের মেটালে তৈরি ছেলেদের গয়না পাওয়া যায়। তবে একটু ভিন্ন রকম গয়না চাইলে ঘুরে দেখতে পারেন অনলাইনভিত্তিক দোকানগুলো। সেখানে দেশে তৈরি গয়না যেমন মিলবে, পাওয়া যাবে বিদেশ থেকে আনা গয়নাও।,তথ্য সূত্র: ভোগ ইন্ডিয়া, বিবিসি, রয়্যাল মনোগ্রাম"
সাধারণ সাজেই অসাধারণ মিম,"‘নো মেকআপ লুক’ মেকআপের এই ধারার সঙ্গে কমবেশি সবাই পরিচিত। সম্প্রতি আলোচিত চলচ্চিত্র পরাণ–এ এমন লুকেই পর্দায় হাজির হয়েছেন অভিনেত্রী বিদ্যা সিনহা মিম। এই ছবিতে শুধু তাঁর অভিনয়ই নয়, আলোচনায় উঠে আসে তাঁর সাজপোশাকও। সাধারণ পোশাক আর নো মেকআপ লুকেই অসাধারণ হয়ে ওঠে তাঁর ‘অনন্যা’ চরিত্রটি। বরাবরই সাধারণ সাজে থাকতে ভালোবাসেন, জানালেন এই অভিনেত্রী। ‘যে কারণে অনন্যা চরিত্রটি করতে খুব একটা বেগ পেতে হয়নি,’ বলছিলেন বিদ্যা সিনহা মিম।,বিভিন্ন সময়ে প্রথম আলোর ফিচার পাতা ‘নকশা’ এবং ‘বর্ণিল বিয়ে’ ম্যাগাজিনে মডেল হয়েছেন মিম। সেখানেও এমন হালকা স্নিগ্ধ সাজে উপস্থিত হয়েছিলেন তিনি।,বেশ কয়েকবার ‘নকশা’র প্রচ্ছদকন্যা হয়েছেন মিম। নকশার ‘সুতি শাড়িতে সাজি’ প্রচ্ছদের মডেল হয়েছিলেন ২০১৫ সালে। জানালেন, এটি নকশায় করা তাঁর সবচেয়ে পছন্দের কাজ।"
ছোট চুলের বড় সাজ,"বেশ কয়েক বছর ধরেই বাড়ছে ছোট চুলের জনপ্রিয়তা। করোনার পর থেকে আরও বেগবান হয়েছে এ ধারা। আরামদায়ক ও যত্ন নেওয়া সহজ বলে অভিনেত্রী, মডেল থেকে শুরু করে সাধারণ চাকরিজীবী—অনেক নারীরই প্রথম পছন্দ এখন ছোট চুল। অন্য ধরনের স্টাইল করা যায় বলেও অনেকে এখন ছোট চুলপন্থী। মূল রচনায় জানুন ছোট চুলের কায়দাকেতা,অনেক দিনের যত্ন আর ভালোবাসায় বড় করা চুলগুলো যখন কচকচ করে কাটতে থাকে কাঁচি, অনেকের মনেই তখন কাজ করে সংশয়। কাজটা কি ঠিক হলো? এত ছোট চুলে কি আমাকে মানাবে? কেউ আবার আনন্দে ভাসতে থাকে, অপেক্ষা করে কখন শেষ হবে কাটা। তবে নতুনরূপে নিজেকে আবিষ্কার করার পর দুই দলের কেউ অবশ্য মন খারাপ করেননি। বরং চুল ছোট করে ফেলার পর নিজের ভেতরে অনুভব করেছেন আত্মবিশ্বাস আর আরাম। ,সাজের যে পরিবর্তন প্রতিদিনের রুটিনে ইতিবাচক ভূমিকা পালন করে, সেটা প্রাধান্য পাবে, এই তো স্বাভাবিক। চুল কেটেছেঁটে একদম ছোট করে ফেলাটা এখন এ কারণেই বাড়ছে। ছোট চুলের জনপ্রিয়তা বেশ কয়েক বছর ধরেই চোখে পড়ছে। করোনার মধ্যে এবং পরে এটি আরও বেড়েছে। আন্তর্জাতিকভাবে জনপ্রিয় হওয়ায় আমাদের দেশেও এখন অনেকেই বব কাটে ছেঁটে ফেলছেন চুল। কাজের ব্যস্ততায় পিক্সি কাটও প্রাধান্য পাচ্ছে।,এই যেমন সম্প্রতি চুল কেটে ফেলেছেন মডেল ও উপস্থাপক পিয়া জান্নাতুল। বেশ স্টাইলের সঙ্গেই এখন তিনি চুলে বহন করছেন প্রিন্সেস ডায়ানা কাট বা পিক্সি কাট নামে পরিচিত স্টাইলটি। ছোট চুলের কাটও যে সব ধরনের পোশাকের সঙ্গে সাবলীলভাবে মানিয়ে যায়, পিয়ার প্রতিদিনের সাজ তারও প্রমাণ। বলছিলেন, ‘লুক পরিবর্তন করতে চাইলে চুল অসম্ভব ছোট করে ফেলতে হয় এবং এটা একটা সাহসী সিদ্ধান্ত। আমি চেহারায় পরিবর্তন আনতে চাচ্ছিলাম। পাশাপাশি আমার ছেলে চুল ধরে টানাটানি করত, পরীক্ষাও চলছিল আমার। এ সময় চুল সব সময় সেট করে রাখতে একটু ঝামেলা বোধ করছিলাম। কিছুটা দ্বিধায় ছিলাম কামিজের সঙ্গে যাবে কি না। কিন্তু মানিয়ে গেছে। ছোট চুলের এই স্টাইলটিকে এখন পর্যন্ত আমি উপভোগ করছি।’ ,পিক্সি স্টাইলে চুল ছেঁটে ফেলেছেন বিশ্বসাহিত্য কেন্দ্রের কর্মকর্তা তানিয়া আফরোজও। পিঠাপিঠি দুই সন্তান হওয়ার পর চুলের যত্ন নিতে পারছিলেন না। প্রচুর চুল পড়ছিল। তাই ধুম করে সিদ্ধান্ত নিয়ে চুল কেটে ফেললেন। জীবনে প্রথম এত ছোট করে চুল কেটেছেন। চুল নিয়ে যত সমস্যা হচ্ছিল, সমাধান পেয়ে গেছেন। তবে কাটা চুলগুলো সযত্নে বাক্সবন্দী করে রেখে দিয়েছেন। আর যদি কখনো বড় করা না হয়, রেখে দেবেন স্মৃতিস্বরূপ।,ছোট চুলের কাট যে বেশ গ্রহণযোগ্যতা পাচ্ছে, পরিসংখ্যানও তাই বলছে। সৌন্দর্যচর্চা কেন্দ্র পারসোনায় জানুয়ারি থেকে জুলাই পর্যন্ত চার হাজার জন চুল একদম ছোট করে কেটেছেন। মিউনি’স ব্রাইডালে দিনে প্রতি ২০ জনের ৫ জন ছোট চুল বেছে নিয়েছেন। রেড বিউটি পারলারে গত সাত মাসে ৬০ শতাংশ নারী চুল ছোট করে কেটেছেন। ,রূপবিশেষজ্ঞ তানজিমা শারমীন জানালেন, ক্ল্যাসিক বব, স্ট্রেট বব বা অ্যাঙ্গেল ববের দিকেই বেশি ঝোঁক। গোল আকারের চেহারায় অ্যাঙ্গেল বব মানায়। লং ববও ভালো লাগে। পিক্সি কাট মানায় ডায়মন্ড আর ওভাল চেহারায়।,নিজের চেহারায় খানিকটা পরিবর্তন আনতেই চুল ছোট করেছেন অভিনেত্রী আজমেরী হক বাঁধন। গরমেও বেশ স্বস্তিদায়ক এ ধরনের চুলের ছাঁট, বললেন এই অভিনেত্রী। বিশেষ কোনো নাম নেই এই ছাঁটের। রেড বিউটি স্যালন থেকে কাটিয়েছিলেন। চেহারার সঙ্গে মানিয়ে যাবে এমন ছাঁটে চুল কেটে দেন তাঁরা। ,একাত্তর টেলিভিশনের সহযোগী বার্তা সম্পাদক নিলুফা জাহান আরেকজনের ছোট চুল দেখে অনুপ্রাণিত হয়েছিলেন। নিজের লুক বদলানোর জন্য তিনিও চুল ছোট করে ফেলেন। এমনিতেও সব সময় তাঁর ছোট চুলই ভালো লাগে। ব্যক্তিগতভাবে মনে করেন, ব্লেজারের সঙ্গে বড় চুল মানায় না। ব্লান্ট কাটে চুল কেটে ফেলার এটাও আরেকটা কারণ। নিলুফা জাহান বলেন, ‘আমরা যারা প্রতিদিন কাজ করি, নিয়মিত বাইরে বের হতে হয়, তাদের জন্য ছোট চুলই ভালো, আরাম পাওয়া যায়। সপ্তাহে ছয় দিনই শ্যাম্পু করতে এখন আর অসুবিধা হয় না। সৌন্দর্যচর্চা কেন্দ্রে যাওয়ার সময় হয় না, বাড়িতে চুলে প্যাক লাগাতে পারি না। ছোট চুলের আরেকটি বড় সুবিধা বাঁধার প্রয়োজন হয় না।’,ছোট চুল কিন্তু বহুমুখী স্টাইল তৈরি করতেও সক্ষম। পিয়া জান্নাতুল যেমন জেল লাগিয়ে ব্যাকব্রাশ করেন অধিকাংশ সময়। প্রিন্সেস ডায়ানার মতো চুল সেট করে রাখেন। উপস্থাপক ও চরকির অফিসার পার্টনারশিপ নীল হুরেজাহানও তাঁর পিক্সি কাট স্টাইলে কাটা চুলকে নানাভাবে সাজান। কখনো ছোট ছোট টুইস্ট করে বেঁধে ফেলেন। কখনোবা পুরো চুলকে কোঁকড়া করে ফেলেন। আবার কখনো চুল ফুলিয়ে আঁচড়ান। নানা ধরনের ক্লিপের সহায়তায়ও সাজানো সম্ভব চুলকে। ,আরাম আর স্টাইল, দুটো বিষয়ই সমানতালে পাওয়া যায় ছোট চুল থেকে। চুল কেন ছোট রাখছেন বা কেন কেটে ফেলেছেন জিজ্ঞেস করাতে এই উত্তর পাওয়া গেছে প্রত্যেকবার। ব্যস্ত সময়ে ছোট চুলের কাট সহায়তা করছে সময় বাঁচাতেও। তবে চুল কাটার পর সেটা স্বাচ্ছন্দ্যে বহন করার জন্য প্রয়োজন আত্মবিশ্বাস। তাহলেই যেকোনো পোশাকের সঙ্গেই তৈরি করে ফেলতে পারবেন নিজস্ব স্টাইল স্টেটমেন্ট।"
৮ বছরে কতটুকু বদলালেন নাজিফা তুষি?,"২০১৪ সালে লাক্স–চ্যানেল আই সুপারস্টার প্রতিযোগিতায় প্রথম রানারআপ হয়েছিলেন অভিনেত্রী নাজিফা তুষি। এই প্রতিযোগিতা থেকে বের হয়েই তিনি প্রথম ক্যামেরার সামনে দাঁড়ান ‘প্রথম আলো’র জন্য। সেটি ছিল প্রথম আলোর ‘বর্ণিল বিয়ে’ ম্যাগাজিনের ব্রাইডাল শুট।,কেমন ছিল সেই অভিজ্ঞতা? ‘কিছুটা ভয় তো ছিলই। প্রথমবার ক্যামেরার সামনে দাঁড়ালাম। তবে ভালো লাগাটাও কাজ করছিল মনে,’ বলছিলেন তুষি।,আজ মুক্তি পেতে যাচ্ছে নাজিফা তুষির ‘হাওয়া’। ইতিমধ্যেই বেশ সাড়া জাগিয়েছে এই চলচ্চিত্রের গান ও ট্রেলার। ক্যামেরার সামনে তুষি এখন অনেক বেশি পরিণত, প্রাণবন্ত আর উচ্ছল। আট বছরে নিজেকে বদলানোর এই পথটুকু কেমন ছিল? কীভাবেই–বা নিজেকে গড়ে তুললেন নাজিফা তুষি? চলুন, দেখে নিই তারই এক ঝলক।,২০১৪ সালে ‘প্রথম আলো’র ‘বর্ণিল বিয়ে’ ম্যাগাজিনের জন্য প্রথমবারের মতো ক্যামেরার সামনে দাঁড়ান নাজিফা তুষি। যেহেতু প্রথম কাজ, তাই মনে কিছুটা ভয় ও সংশয় ছিল। ছবি তুলেছিলেন প্রথম আলোর আলোকচিত্রী কবির হোসেন।,এরপর থেকে চলে কঠোর অনুশীলন। নিজেকে তৈরি করতে থিয়েটারে কর্মশালা করেন। নিয়মিত গান শোনেন, বই পড়েন। এতে করে তুষি অভিনয়ে হয়ে ওঠেন আরও পরিণত।,ভেতর থেকে যেমন নিজেকে গড়ে তুলেছিলেন তেমনি বাহ্যিক সৌন্দর্য নিয়েও ছিলেন সমান সচেতন। নিয়মিত যোগব্যায়াম করতেন। নিজেকে ফিট রাখতে অ্যারোবিকস, পিলাটিস বা জুম্বা কোনো ওয়ার্কআউটই বাদ দেননি তিনি।,নিজের ত্বক ও চুলের যত্ন বরাবরই আয়ুর্বেদের ওপর ভরসা করেছেন। চুলের জন্য ঘরে বানানো তেল ব্যবহার করেন। আর ত্বকের জন্য ঘরোয়া প্যাকের ব্যবহার করতে ভালোবাসেন তুষি। জানালেন, নিয়মিত চিরতার পানি পান করে থাকেন। যদিও আয়ুর্বেদের ফল একটু দেরিতে পাওয়া যায়, তবে এর সুফল দীর্ঘমেয়াদি, বলছিলেন তুষি।,নাজিফা তুষি মনে করেন, প্রত্যেকের জীবনে একটা লক্ষ্য থাকা উচিত। লক্ষ্য নির্ধারণ হওয়ার পর সেভাবে নিজেকে প্রস্তুত করতে হবে। এরপর এগিয়ে যেতে হবে সেই লক্ষ্যের দিকে। তাহলেই দেখা মিলবে সাফল্যের।"
ঢাকায় এসে মসলিন শাড়ি পরলেন ওটিলিয়া ,"২২ জুলাই ঢাকায় এসেছেন রোমানিয়ার জনপ্রিয় পপ গায়িকা ওটিলিয়া ব্রুমা। ২৩ জুলাই সন্ধ্যায় রাজধানীর বসুন্ধরা কনভেনশন সেন্টারে অনুষ্ঠিত হয় ‘ওটিলিয়া লাইভ ইন ঢাকা’ শিরোনামের কনসার্ট। সেখানেই দর্শকদের প্রায় এক ঘণ্টা গান শোনান তিনি। গানের পাশাপাশি নেচেছেনও ৩০ বছরের এই সংগীত তারকা। এক ঘন্টা নেচেগেয়ে মাতিয়ে রাখেন বাংলাদেশের দর্শক।,আজ দুপুরে নিজের ফেসবুক পেজে একটি নতুন ছবি দিয়ে আবারও জিতে নিয়েছেন বাংলাদেশিদের মন। টুকটুকে লাল শাড়ি পরে একটা ছবি পোস্ট করেছেন ওটিলিয়া। বাংলাদেশের ঐতিহ্যবাহী মসলিন শাড়ি পরেছেন ওটিলিয়া। সিঁদুর লাল রঙের সেই শাড়ির পাড়ে আলাদা করে বসানো হয়েছে বাটিকের নকশা করা কাপড়। পাড়ের সঙ্গে মিলিয়ে পরেছেন স্লিভলেস কালো ব্লাউজ। হোটেল রুমে তোলা সেই ছবির ক্যাপশনে ওটিলিয়া লিখেছেন, ‘ট্রাডিশনাল ক্লথ অব বাংলাদেশ’ (বাংলাদেশের ঐতিহ্যবাহী পোশাক)। ,ছবি পোস্টের ৩০ মিনিটের মাথায় ৩৫ হাজার ‘লাভ’, ‘কেয়ার’ আর ‘লাইক’ রি–অ্যাকশন পাওয়া ওটিলিয়া যে বাংলাদেশি দর্শকদের ভালোভাবে কাছে টেনেছেন, সেটা বোঝা যাচ্ছে।,ওটিলিয়ার জন্ম রোমানিয়ায়। রোমানিয়ার সুসেভার একটি গ্রামে কেটেছে ছোটবেলা। ওটিলিয়া নিজের অতীত কখনো লুকিয়ে রাখতে পছন্দ করেন না। তিনি যে গ্রামের একটি পরিবারে দারিদ্র্যের মধ্যে বেড়ে উঠেছেন, সেটা বিভিন্ন সময়ে জানিয়েছেন সাক্ষাৎকারে ও ভিডিওতে। ,বাংলাদেশে এসেও সে বিষয়টি নিয়ে অকপটে ওটিলিয়া বলেন, ‘আমাকে নিয়মিত গান শেখানোর মতো সামর্থ্য মা–বাবার ছিল না। এ অবস্থানে আসতে আমাকে অনেক কষ্ট করতে হয়েছে।’ ওটিলিয়ার সবচেয়ে জনপ্রিয় গান ‘বিলিয়নেরা’। ইউটিউবে এ পর্যন্ত এটি শোনা হয়েছে ৫৬ কোটির বেশিবার।, মোবাইল কোম্পানি নকিয়ার আমন্ত্রণে বাংলাদেশে এসেছেন ওটিলিয়া।"
‘কী খাচ্ছেন আর কী ভাবছেন—সবচেয়ে বেশি গুরুত্বপূর্ণ’,"ভূমি পেড়নেকরকে বলা হয় নারীদের আয়ুষ্মান খুরানা। কেননা, খুরানার মতোই একের পর এক প্রথাবিরোধী সব চরিত্রে হাজির হচ্ছেন তিনি। সেই চরিত্ররা আবার নারীবাদী, প্রতিবাদী, পরিবর্তনবাদী, প্রগতিশীল, সাধারণ হয়েও অসাধারণ—ঠিক যেন ভূমির মতো। বলিউডে পা রাখার আগে যেখানে নায়িকারা ছিপছিপে হয়ে মাপজোখ ‘ঠিক করে’ আসেন, সেখানে ভূমি উল্টো! প্রথম ছবি ‘দম লাগা কে হাইশা’র জন্য তিনি ৩০ কেজি ওজন বাড়িয়েছিলেন। ধীরে ধীরে নারীবাদী, নিরামিষাশী, পরিবেশবাদী, সাদামাটা ভূমি পেড়নেকরও হয়ে উঠেছেন স্টাইল আইকন। সম্প্রতি ৩৩–এ পা রাখা ভূমির পাঁচ স্টাইল স্টেটমেন্ট নিয়ে ইনস্টাগ্রামে জন্মদিনের শুভেচ্ছা জানিয়েছে ফেমিনা মিস ইন্ডিয়া।,১. ভূমির চোখে সবাই তাঁদের নিজেদের মতো করে সুন্দর। সৌন্দর্য নিয়ে ৫ ফুট ৪ ইঞ্চি উচ্চতার ভূমি বলেন, ‘আমার চোখে আমি বরাবরই সুন্দর ছিলাম। যখন আমি ৩০ কেজি ওজন বাড়িয়ে ৯০ কেজি হয়েছিলাম, তখনো আয়নার সামনে দাঁড়িয়ে নিজেকে দেখতে আমার সুন্দর লাগত। আত্মবিশ্বাসী লাগত।’,২. ভূমি মনে করেন, নিজের শরীরকে ভালোবাসা জরুরি। এই বলিউড তারকা মনে করেন, একজন নারী যে পোশাকে স্বস্তিবোধ করেন, আয়নায় নিজেকে দেখতে নিজের কাছে সুন্দর লাগে, সেগুলোই তার পরা উচিত। তিনি বলেন, ‘কে কী পোশাক পরবে, এটা একান্তই তাঁর নিজের ব্যাপার। আমি ছোটবেলায় যেগুলো পরতে পছন্দ করতাম, তারকা হওয়ার পরও সেগুলোই পরি। আমার তারকাখ্যাতি আমার ফ্যাশন সেন্স বদলাতে পারেনি। কেননা, আমি এসব পোশাকেই স্বাচ্ছন্দ্য বোধ করি। অবশ্য এখন পোশাক নিয়ে এক্সপেরিমেন্টটা একটু বেশি করা হয়।’,৩. নারীবাদ নিয়ে ভূমি বলেন, ‘নিঃসন্দেহে আমি নারীবাদী। তবে রাস্তায় অন্তর্বাস পোড়ানো টাইপের না। আমি সেই নারীবাদী যে পুরুষকেও সমানভাবে ভালোবাসে। আমি লিঙ্গনির্বিশেষে সব মানুষের সমান অধিকার চাই। এটাই আমার নারীবাদের মূল কথা।’,৪. ভূমি আরও বলেন, ‘আমি জানি, অস্তিত্বের জন্য নারী–পুরুষ উভয় উভয়ের ওপর নির্ভরশীল। তবে নারীরা একটু কম নির্ভরশীল। আমি পুরুষের চোখে নারীর জন্য সেই নিপাট শ্রদ্ধা দেখতে চাই, যেটা নারী পুরুষের জন্য লালন করে।’,৫. বাহ্যিক আর অভ্যন্তরীণ—দুই মিলেই সৌন্দর্য। এই সম্পর্কে ভূমি বলেন, ‘কী খাচ্ছেন, আর কী ভাবছেন—সবচেয়ে বেশি গুরুত্বপূর্ণ।’ "
গালজুড়ে ব্লাশন,"বিশ্বজুড়েই এখন নুড মেকআপ বা হালকা সাজের চল। হলিউডের মনিকা বেলুচ্চি, মেগান ফক্স থেকে শুরু করে বলিউডের দীপিকা পাড়ুকোন, আলিয়া ভাট, কারিনা কাপুরসহ বেশির ভাগ অভিনেত্রীই এখন প্রাধান্য দিচ্ছেন নুড বা অদৃশ্য মেকআপকে। তবে ইদানীং অদৃশ্য মেকআপে সামান্য পরিমার্জন হয়েছে, চোখের শ্যাডো বা গালের ব্লাশনে যোগ হচ্ছে একটু গাঢ় রং।,তবে ঈদটি যেহেতু কোরবানির, সারা দিন ব্যস্ততা ভালোই থাকবে। তাই ভারী মেকআপে না গিয়ে হালকা বা অদৃশ্য মেকআপকেই বেছে নিতে পারেন। রাতে না হয় যোগ করলেন একটু ভারী বা গাঢ় রং।,‘হাত খুলে ব্লাশন ব্যবহারের একটি ধারা এখন এসেছে। আগে কেবল গালের কিছু অংশে ব্লাশন ব্যবহার করা হতো। এখন প্রায় অর্ধেক বা পুরো গালেই ব্লাশন ব্যবহার করা হচ্ছে। রাতে মেকআপের বেইজটা ভারী করে ব্লাশনের ক্ষেত্রে কপার, ব্রোঞ্জ ইত্যাদি রং ব্যবহার করা যেতে পারে। এরপর গোল্ডেন শাইনি শিমার ব্যবহার করা যায়। এতে সাজে জমকালো ভাব চলে আসবে। এখন যেহেতু নুড সাজের ভেতরেও একটু গাঢ় রং ব্যবহারের চেষ্টা চলছে, তাই তিন বেলাতেই চোখের সাজে নিয়ন অরেঞ্জ, নিয়ন গ্রিন, পিংক ইত্যাদি রং ব্যবহার করা যেতে পারে’, বলছিলেন পারসোনার ব্যবস্থাপনা পরিচালক নুজহাত খান।"
উন্মুক্ত হলো প্রিন্স উইলিয়াম ও কেটের প্রথম অফিশিয়াল পোর্ট্রেট,"ডিউক অ্যান্ড ডাচেস অব কেমব্রিজ। প্রিন্স উইলিয়াম ও কেট মিডলটন। বিয়ের ১১ বছর পর উন্মুক্ত হলো তিন সন্তানের এই বাবা মায়ের প্রথম অফিশিয়াল পোর্ট্রেট। উইলিয়াম ও কেটের এই ছবি এঁকেছেন ব্রিটিশ চিত্রকর জিমি কোরেথ। এই প্রথম ডিউক অ্যান্ড ডাচেস অব কেমব্রিজের অফিশিয়াল ছবি আঁকা হলো। ছবিটি রাখা হয়েছে কেমব্রিজ বিশ্ববিদ্যালয়ের ফিটজউইলিয়াম মিউজিয়ামে।,ছবিতে কেট মিডলটনের পরনে গাঢ় সবুজ গাউন। অন্যদিকে ফরমাল গাঢ় নীল স্যুট–প্যান্ট আর বো টাইয়ে দেখা যাচ্ছে উইলিয়ামকে। কেটের এই গাউন নেওয়া হয়েছে ফ্যাশন ব্র্যান্ড ‘দ্য ভ্যাম্পায়ারস ওয়াইফ’ থেকে।  ব্রিটিশ ডিজাইনার সুজি কেভ এই পোশাকটির ডিজাইন করেন। ,এই পোশাক পরেই ২০২০ সালে আয়ারল্যান্ডের ডাবলিনে গিনেস ফ্যাক্টরি ঘুরতে গিয়েছিলেন কেট। সেই সময় ‘ভোগ’ জানিয়েছিল, কেটের স্টাইলের ‘প্রধান এক মোড়বদল’ এই পোশাক।,২৬ বছর বয়সী তরুণ চিত্রশিল্পী জিমি ক্যারিয়ারের শুরুতেই রাজকীয় এই ছবি আঁকতে পেরে উচ্ছ্বসিত। ব্রিটিশ ভোগ ম্যাগাজিনকে দেওয়া এক সাক্ষাৎকারে তিনি বলেন, ‘এটা নিঃসন্দেহে আমার জীবনের সবচেয়ে বড় সুযোগ। তাই আমি সেটি কড়ায়–গন্ডায় কাজে লাগাতে চেয়েছি। ছবিতে তাঁদের দুজনকেই বেশ ফুরফুরে মেজাজে দেখাতে চেয়েছি। চেয়েছি তাঁদের ব্যক্তিগত আর প্রকাশ্য—এই দুই জীবনের যে সীমারেখা, সেখানে এ দুজনকে দাঁড় করাতে। যাতে করে এই জুটির দুই জীবনই ভারসাম্য রেখে ছবিতে ধরা দেয়। আর রাজপরিবারের ছবিতে আভিজাত্য, সৌজন্যবোধ তো থাকবেই।’ সিএনএনকে দেওয়া সাক্ষাৎকারে জিমি আরও বলেন, ‘আমি যতটা আনন্দ আর উচ্ছ্বাস নিয়ে এঁকেছি, আশা করি দর্শকের কাছে ছবিটি সেই একই অনুভূতির সঞ্চার করবে।’,প্রিন্স উইলিয়াম ও কেট মিডলটন বৃহস্পতিবার ২১০ সেন্টিমিটার বাই ১১০ সেন্টিমিটারের এই ছবি দেখতে যান ফিটজউইলিয়াম মিউজিয়ামে। এই ছবির ফান্ডিং করেছে ‘রয়্যাল পোর্ট্রেট ফান্ড’। তিন বছর ছবিটি এই জাদুঘরে থাকবে। এরপর এটি চলে যাবে লন্ডনের ন্যাশনাল পোর্ট্রেট গ্যালারিতে। তবে ছবি দেখে এই রাজকুমার ও রাজবধূ কী অনুভূতি ব্যক্ত করেছেন, তা অবশ্য জানা যায়নি। "
বলিউডের এই স্টাইলিশ ড্যাডদের দেখে নিন,
আনুশকার উজ্জ্বল ত্বকের পেছনে এই ফেসপ্যাক,"সুন্দর ত্বকের জন্য বলিউডের সবচেয়ে জনপ্রিয় দুই নাম আলিয়া ভাট ও আনুশকা শর্মা। দুজনই সবচেয়ে কম মেকআপে দেখা দিতে স্বাচ্ছন্দ্যবোধ করেন। ‘নো মেকআপ’ লুকের জন্য বিখ্যাত তাঁরা। দীর্ঘ বিরতির পর আবার পর্দায় ফিরতে চলেছেন আনুশকা শর্মা। ‘চাকদহ এক্সপ্রেস‌’ সিনেমায় ভারতের জাতীয় নারী ক্রিকেট দলের সাবেক অধিনায়ক ঝুলন গোস্বামীর ভূমিকায় দেখা দেবেন তিনি। বড়পর্দায় পুরোদস্তুর বাঙালি এ চরিত্র হয়ে ওঠার জন্য নিয়মিত বাঙালির অন্যতম জনপ্রিয় খাবার পান্তাভাত খেয়েছেন তিনি।,৩৪ বছর বয়সী আনুশকার ত্বক মোলায়েম, উজ্জ্বল। সংসার আর পেশাগত সব দায়িত্ব সামলে নিয়মিত ত্বকের যত্ন নেন তিনি। কোনো প্রসাধনী নয়, আনুশকার চকচকে মসৃণ ত্বকের পেছনে রয়েছে ঘরে বানানো এক ফেসপ্যাক। ইনস্টাগ্রামে ৫ কোটি ৮৮ লাখ ভক্ত রয়েছে এ তারকার। সম্প্রতি তিনি জানিয়েছেন তাঁর ঘরোয়া ফেসপ্যাকের ফর্মুলা।,নিমপাতা ভালো করে ধুয়ে শুকিয়ে নিন। ব্লেন্ডারে গুঁড়া করে বোতলে সংরক্ষণ করতে পারেন।,একটি পাত্রে দুই চামচ নিমপাতার গুঁড়া নিন। এর ভেতর এক চামচ টক দই, এক চামচ গোলাপ জল, অল্প পরিমাণ দুধ একসঙ্গে মিশিয়ে নিন। ব্যাস ঝটপট তৈরি হয়ে গেল ফেসপ্যাক। তৈরি হওয়া মিশ্রণটি ত্বকে লাগিয়ে নিন। শুকিয়ে এলে ধুয়ে নিন। আনুশকা সপ্তাহে তিন থেকে চার দিন ব্যবহার করেন এই ফেসপ্যাক। আপনি চাইলে এক দিন পরপর মুখে লাগাতে পারেন এই ফেসপ্যাক।,এ ছাড়া আনুশকা শর্মা দৈনিক অন্তত ১২ গ্লাস পানি খান। খান প্রচুর সবজি আর স্যুপ। বাইরের ভাজাপোড়া মোটেই খান না। বাড়িতে তৈরি স্বাস্থ্যকর খাবার তাঁর পছন্দ। এ ছাড়া নিয়মিত ডাবের পানি খান। আর যোগব্যায়াম আর জিম তো আছেই! এ ছাড়া ‘ফেস ম্যাসাজ’ করেন। দিনে অন্তত আট ঘণ্টা ঘুমান আনুশকা। ভালো ত্বক ও চুল পেতে এই আট ঘণ্টা ঘুম আবশ্যক মনে করেন আনুশকা। "
লালগালিচার গয়না আর অনুষঙ্গবৃত্তান্ত,
 ছেঁড়া জুতার দাম লাখ টাকা,"বাসায় বহু পুরোনো কোনো জুতা আছে? একেবারে পরা যায় না, এমন জুতা? চাইলে এখনই বের করে একটু ‘এদিক–সেদিক’ করে তা পায়ে গলিয়ে নিতে পারেন। মনে মনে নিজেকে বলতেই পারেন, ‘লাখ টাকার জুতা!’ শুনতে হাস্যকর লাগলেও এটাই সত্যি। ছেঁড়া জিনসের মতো ছেঁড়া জুতাও হয়ে উঠছে মূলধারার ফ্যাশন।,বর্তমান ফ্যাশন দুনিয়ার বড় নাম ব্যালেন্সিয়াগা। প্রতিটি ফ্যাশন শোর ফ্রন্টলাইনে থাকে তাদের নাম। তাদের ড্রেসে রেড কার্পেট মাতান হলিউডের বড় বড় তারকারা। ফ্যাশনিস্তাদের জন্য তারাই বাজারে নিয়ে এসেছে নতুন এক ধরনের জুতা। ,চোখধাঁধানো বাহারি কোনো ডিজাইনের জুতা নয়, বরং পুরোপুরি ছিঁড়ে যাওয়া বাতিল এক জোড়া জুতা। আর তার দাম হাঁকিয়েছে ১ হাজা ৮৫০ ডলার, বাংলাদেশি টাকায় প্রায় ১ লাখ ৬২ হাজার টাকা!,স্প্যানিশ এই ফ্যাশন কোম্পানি মে মাসেই আনতে চলেছে নিজেদের নতুন স্নিকার্স সিরিজ ‘ফুললি ডেস্ট্রয়েড’। এই সিরিজের অধীনে একে একে তাদের প্রতিটি স্নিকারেরই ছেঁড়া–ফাটা ভার্সন আসবে বলে আশা করা যাচ্ছে। আর সেই সিরিজের প্রথম সংস্করণ হলো তাদের আরেক স্নিকার সিরিজ ‘প্যারিস স্নিকার্স’। ‘প্যারিস স্নিকার্স’-এর সাদা ও কালো এই দুই জুতার ‘ফুললি ডেস্ট্রয়েড’ ভার্সন নিয়ে আসছে তারা।,মাত্র ১০০ জোড়া এই ধরনের জুতা তৈরি করছে সংস্থাটি। দাম ৩৮ হাজার টাকা থেকে শুরু। জুতায় যত বেশি ছেঁড়া থাকবে, তত দাম বাড়বে। জুতা জোড়ার সর্বোচ্চ দাম পড়বে বাংলাদেশি টাকায় ১ লাখ ৬১ হাজার ৯৮৬ টাকা। তবে দেখতে ছেঁড়া হলেও সত্যি সত্যি ছেঁড়া নয় এ জুতা। এটিই নকশা! ক্যানভাস কাপড়ে তৈরি এ জুতার শুকতলা তৈরি হয়েছে রবার দিয়ে। বিভিন্ন ডিজাইন ও বিশেষ রঙের মাধ্যমে ফুটিয়ে তোলা হয়েছে ছেঁড়া-ময়লা একটা ভাব। নতুন ফ্যাশন আর স্টাইল পরিচিতকরণে ব্যালেন্সিয়াগা প্রথম সারির ব্র্যান্ড। তাই এ রকম একটি ‘সাহসী’ সিদ্ধান্ত নিতে এতটুকুও কুণ্ঠাবোধ করেনি তারা।,কিন্তু এমন ছেঁড়াফাটা জুতা বাজারে আনার কারণটা কী? আর কেনই–বা কেউ সাধ করে ছেঁড়া জুতা কিনতে চাইবে, আবার সেটা পরতেও–বা কেন চাইবে? ব্যালেন্সিয়াগার মতে, প্রথমত, ফ্যাশনে নতুন ধারণা আর সেটার যথাযথ মার্কেটিংয়ের কোনো বিকল্প নেই। এ ছাড়া জুতাটির মাধ্যমে একটি বিশেষ বার্তা প্রচার করতে চায় এই ব্র্যান্ড। ‘স্নিকার্সজাতীয় জুতা সারা জীবনভর পরার জন্যই তৈরি হয়’—এই বার্তাই তারা পৌঁছে দিতে চায় গ্রাহকদের কাছে। যতই ছেঁড়া হোক না কেন তাদের জুতা, টিকে থাকবে বছরের পর বছর, এমনটিই বলছে ব্যালেন্সিয়াগা।,এমনটা অবশ্য ব্যালেন্সিয়াগার জন্য নতুন কিছু নয়। ২০১৭ সালে ২ হাজার ডলার বা ১ লাখ ৭৫ হাজার টাকা দামের এক ব্যাগ বের করেছিল তারা। আর কয়েক দিনের ভেতরেই হু হু করে সব কালেকশন শেষ। এরপর আবার নতুন করে এর আরও তিনটি সংগ্রহ ট্রেন্ডে ছিল কয়েক বছরজুড়ে। অথচ সেই একই ব্যাগ আরেক বিখ্যাত আসবাব কোম্পানি ‘আইকিয়া’-তে পাওয়া যেত মাত্র ৯৯ সেন্টে! এর নামই নাকি ব্র্যান্ডিং আর মার্কেটিং। তাদের ওয়েবসাইটে আছে প্রি-অর্ডারের সুযোগ। এ মাসের শেষ দিকে তাদের স্টোরে চলে আসবে এ জুতা। ইতিমধ্যে এই জুতা নিয়ে উন্মাদনা চলছে বিশ্বের স্নিকার্সপ্রেমীদের মধ্যে। সেখানে অনেকেই স্বাগত জানিয়েছেন। আবার জীবনে এমন স্নিকার্স দুচোখেও দেখবেন না—এমন কথাও বলেছেন অনেকে। "
নেইল পলিশ ব্যবসা শুরু করলেন সোনাক্ষী,"বলিউড তারকা সোনাক্ষী সিনহা ভক্তদের সঙ্গে ভালোই মজা করলেন। অনামিকায় বড় হিরের আংটি। নখগুলোর সাজও দারুণ নজরকাড়া। রহস্যের মাত্রা বাড়াতে যে ছবিগুলো পোস্ট করেছিলেন, তাতে ছিল একজন পুরুষের উপস্থিতি। সেই পুরুষের মুখ দেখা যায় না। ক্যাপশনে লিখেছিলেন, ‘আমার জন্য এটা একটা বড় দিন। আমার দেখা সবচেয়ে বড় স্বপ্নগুলোর একটি সত্যি হতে চলেছে। আর আমি তা আপনার সঙ্গে ভাগ না করে থাকতে পারছি না। কখনো ভাবিনি, ব্যাপারটা “সো ইজি”।’,এই ‘সো ইজি’ নিয়েই ঘটনা। ‘সো ইজি’ সোনাক্ষী সিনহার নতুন নেইল পলিশের ব্র্যান্ড। সবসময় সোনাক্ষী চেয়েছিলেন, নিজে কিছু করবেন। আর সেই তালিকায় সবার ওপরে ছিল উদ্যোক্তা হওয়া। সেই স্বপ্ন পূরণ করলেন সোনাক্ষী। তবে ভক্তদের যথেষ্ট নাকানি–চুবানি খাইয়ে। কেননা, সবগুলো ছবি–ই ইঙ্গিত দিচ্ছিল বাগদানের দিকে। তার ওপর বলিউডে চলছে বিয়ের মৌসুম। একের পর এক তারকারা জুটি বেঁধে বসছেন বিয়ের পিঁড়িতে। ভারতীয় একাধিক গণমাধ্যম খবর প্রকাশ করেছিল, তবে কি কথিত প্রেমিক জহির ইকবালকেই বিয়ে করছেন সোনাক্ষী? কিন্তু না, এটা ছিল তাঁর ‘চতুর মার্কেটিং কৌশল’। আর গণমাধ্যম আর ভক্তরা সেটারই শিকার হয়েছেন!,বিষয়টি পরিষ্কার করে সর্বশেষ পোস্টে সোনাক্ষী লিখেছেন, ‘ওকে, ওকে, আমি আপনাদের ইতিমধ্যে অনেক উত্ত্যক্ত করেছি! এবার বিষয়টি খোলাসা করা যাক। তবে হ্যাঁ, আমি কিন্তু কোনো কথাই মিথ্যে বলিনি। আমার জন্য এটা একটা বড় দিন। কেননা, আমি উদ্যোক্তাদের দুনিয়ায় পা রাখলাম। নারীদের সুন্দর নখের জন্য, নেইল আর্টের জন্য, ট্রেন্ডি নেইল পলিশ নিয়ে এসেছে আমার নিজের ব্র্যান্ড “সো ইজি”।’ ইতিমধ্যে নিজের ব্র্যান্ডের জন্য ইনস্টাগ্রাম অ্যাকাউন্টও খুলেছেন সোনাক্ষী। ‘ইটস সো ইজি’ নামে সেই অ্যাকাউন্টের জুটে গেছে সাড়ে আট হাজার অনুসারীও। এদিকে সোনাক্ষীর বিয়ের গুঞ্জন এই প্রথম নয়। এর আগে সালমান খানের ছোট ভাই সোহেল খানের শালা বান্টি সাজদের সঙ্গেও বিয়ের গুঞ্জন উঠেছিল।,এর আগে বলিউড তারকা ক্যাটরিনা কাইফ নিজের বিউটি ব্র্যান্ড খুলে সাড়া ফেলেছেন। ক্যাটরিনার বিউটি ব্র্যান্ড ‘কে বাই ক্যাটরিনা’ ইতিমধ্যে বেশ নাম করেছে। সফল উদ্যোক্তা হিসেবে একাধিক পুরস্কারও উঠেছে তাঁর হাতে। "
কিমের সাড়ে চার কোটির গাউনের বিয়ে এখন অতীত  ,"এই মুহূর্তে কিম কার্ডাশিয়ানের রিলেশনশিপ স্ট্যাটাস ‘সিঙ্গেল’। অথচ তাঁর তৃতীয় বিয়ের গাউন উঠে এসেছে বিশ্বের সবচেয়ে দামি ১০ বিয়ের পোশাকের সংক্ষিপ্ত তালিকায়। বিচ্ছেদের ঘোষণায় সেই গাউন কিছুটা উজ্জ্বলতা হারিয়েছে। তবে বিচ্ছেদের ঘোষণার পর নতুন করে আলোচনায় এসেছে সেই গাউন। সঙ্গে আওড়ানো হচ্ছে পুরোনো বুলি, ‘মানি ডাজ নট বাই হ্যাপিনেস’। টাকা দিয়ে যে সুখ কেনা যায় না, কিম পুরোনো সম্পর্ক থেকেও জানতেন। সাড়ে চার কোটি টাকার গাউনটা এখনো সেরকমই আছে। সেই গাউনের আদলে অনেকেই বানিয়েছেন বিয়ের গাউন। কিন্তু কিমের সম্পর্কটাই আর টিকে নেই। যাহোক, জেনে নেওয়া যাক বিয়ের সেই পোশাক সম্পর্কে।,২০২১ সালের মার্চে ‘ফোর্বস’ ম্যাগাজিনের তথ্য অনুযায়ী, কিম কার্ডাশিয়ানের মোট সম্পদের পরিমাণ ছুঁয়ে ফেলেছে এক বিলিয়ন মার্কিন ডলারের মাইলফলক। মানে সাড়ে আট হাজার কোটি টাকার মালিক কিম! বিশ্বের হাতে গোনা ৩৩৬ জন নারী বিলিয়নিয়ার আছেন। তাঁদের বেশির ভাগই ব্যবসায়ী, খুব কমই মিডিয়া ব্যক্তিত্ব। কিম সেই অল্প কয়েকজন সফল মিডিয়া ব্যক্তিত্বদের একজন। যাঁরা আগে পরিচিতি পেয়েছেন, পরে সেই পরিচিতিকে কাজে লাগিয়ে সফলভাবে ব্র্যান্ড গড়েছেন, ব্যবসা করেছেন।,৪০ বছরের জীবনে তিন–তিনবার বিয়ে করেছেন তিনি। দুবার বিচ্ছেদ হয়েছে, তৃতীয়টির আনুষ্ঠানিকতা সারতে বাকি। তৃতীয় বর কেনি ওয়েস্টের সঙ্গেই তাঁর সবচেয়ে বেশি দিনের সংসার। ২০২০ সাল থেকে আলাদা থাকছেন কিম আর কেনি। ২০২১ সালের ১৯ ফেব্রুয়ারি বিচ্ছেদের আবেদন করেন কিম। এপ্রিলে তাঁরা সন্তানদের যৌথ অভিভাবকত্বের বিষয়ে সম্মত হয়েছেন। আর কিম স্বাক্ষর করে  কাগজে-কলমে বিচ্ছেদের পর ‘স্বামী’কে তাঁর ভরণপোষণের দায়ভার থেকে মুক্তি দিচ্ছেন।,এই গেল মিডিয়া ব্যক্তিত্ব, মডেল, ব্যবসায়ী, প্রযোজক ও অভিনেত্রী কিম কার্ডাশিয়ানের কথা। এবার জানা যাক কেনি ওয়েস্টের সঙ্গে তাঁর বিয়ের গাউন ও অন্যান্য খরচের বিষয়ে। ২০১৪ সালে ইতালিতে জাঁকজমকপূর্ণ এক আয়োজনে বিয়ে সারেন কিম ও কেনি। এক সপ্তাহব্যাপী চলেছিল তাঁদের বিয়ের আনুষ্ঠানিকতা। কেবল বিয়ের গাউন বানাতেই খরচ পড়েছিল পাঁচ লাখ মার্কিন ডলার। বাংলাদেশি মুদ্রায় তা সাড়ে চার কোটি টাকার বেশি।,কিমের তৃতীয় বিয়ের গাউনের নকশা করেছিলেন ফ্রেঞ্চ ফ্যাশন ব্র্যান্ড জিভাশিঁর ক্রিয়েটিভিটি ডিরেক্টর রিকার্ডো তিশি। গাউনটির ছিল লম্বা হাতা, পিঠ খালি আর ট্রাম্পেট আকৃতির লম্বা সিলুয়েট। গাউনটি দেখতে অনেকটা মৎস্যকন্যা আকৃতির। আর ছিল ছড়ানো স্বচ্ছ ঘোমটা।,এই বিয়ের ছবিগুলো এখন কেবলই অতীত। তবে এটিই সময়ের দিক থেকে কিমের সবচেয়ে সফল বিয়ে। প্রায় ছয় বছর কেনির সঙ্গে সংসার করেছেন। রয়েছে চার সন্তান নর্থ ওয়েস্ট, সাম ওয়েস্ট, শিকাগো ওয়েস্ট আর সেইন্ট ওয়েস্ট। এর ভেতর নর্থ তাঁর মা–বাবার বিয়েতে উপস্থিত ছিল। কিম আর কেনির বিয়ের সময় তার বয়স ছিল এক বছর। ,দুজনের মধ্যে বনিবনা হচ্ছিল না কয়েক মাস ধরেই। স্বামী মার্কিন র‍্যাপার কানিয়ে ওয়েস্ট নাকি মানসিক রোগী। এমন কথা কিম বলে আসছিলেন ক্রমাগত। সন্তানেরা এখনো ছোট। তাই তাড়াহুড়া করেননি। কিন্তু ধৈর্যের বাঁধ ভেঙে গেছে তাঁর। আদালতে বিচ্ছেদের আবেদন করে বসেছেন ৪০ বছর বয়সী কিম।,বিবাহবিচ্ছেদ নিয়ে এখনো আনুষ্ঠানিক কোনো বিবৃতি দেননি কিম বা কানিয়ে। গত বছরের জুলাই মাসে কার্ডাশিয়ান জানান, বাইপোলার ডিজঅর্ডারে ভুগছেন তাঁর স্বামী কানিয়ে। সে সময় খুব খারাপ পরিস্থিতির মধ্য দিয়ে যাচ্ছিলেন এই পপ তারকা। তবে তাঁর এই রোগ বিচ্ছেদের কারণ নয়। কিন্তু দিন যতই যাচ্ছিল, পরিস্থিতি আরও জটিল হতে শুরু করে। শেষ পর্যন্ত হয়তো আর একত্রে থাকতে পারছেন না এই তারকাজুটি।"
আভিজাত্যের দ্যুতি ছড়ানো পারস্যের ফিরোজা,"মূল্যবান পাথর বসানো গয়নার জনপ্রিয়তা সব যুগে, সব কালেই ছিল। এর মধ্যে অবশ্য কিছু পাথরের প্রতি মানুষের আকর্ষণ চির অমলিন। তেমনই অনবদ্য ও শৈল্পিক সৃষ্টি হলো ‘পারস্যের ফিরোজা’ বা পারসিয়ান টারকোয়েজ। এ পাথর আভিজাত্যের দ্যুতিতে উজ্জ্বল।,বিংশ শতকের প্রথমার্ধ থেকেই ফ্যাশনজগতে আলাদা স্থান করে নেয় ইরানের ফিরোজা। ফিরোজা অর্থ বিজয়। ইরানের পাহলভি ভাষায় এ পাথরকে বলা হয় ‘ফিরুজে’, যার অর্থ ঔজ্জ্বল্য থেকে উদ্ভূত। রবিন পাখির ডিমের রঙের মতো হালকা সবুজাভ নীল, কখনো হালকা আকাশি, কখনো নজরকাড়া তীব্র নীল, আবার কখনো বা নীলের মধ্যে ধূসর হলুদাভ আবছায়া। নানা বর্ণের এই পাথর সুপ্রাচীন কাল থেকে গয়নাকে দিয়েছে অনন্যতা।,কিন্তু পারসিয়ান ফিরোজা বলতে পারস্যের নিশাপুর, কারমান এবং দামাভান অঞ্চলের মধ্যে ‘সি ব্লু’ বা টাটকা নীলাভ ফিরোজাই পৃথিবীব্যাপী জনপ্রিয়। ১৯৫০ দশকের শেষ থেকে ১৯৬০ দশকের গোড়ার দিকে পারসিয়ান ফিরোজার জনপ্রিয়তা ছিল আকাশছোঁয়া। এমনকি আঠারো শতকে ফিরোজা বসানো কোনো অলংকার ছাড়া ইংরেজ পুরুষ বা নারীকে সুসজ্জিত বা পরিপাটি মনে করা হতো না। নিউইয়র্ক সিটির নামকরা ম্যাগাজিন টাউন অ্যান্ড কান্ট্রির প্রচ্ছদে ব্রাজিলিয়ান সমাজকর্মী ও তারকা কারম্যান মায়রিংক ভেগা তৎকালীন নারীদের ফিরোজার প্রতি ক্রেজের প্রতীক হিসেবে একজোড়া পারসিয়ান ব্লু ফিরোজা ও ডায়মন্ডখচিত কানের দুল পরে বেশ খ্যাতি পেয়েছিলেন।,পারস্যের ফিরোজার আভিজাত্যের প্রমাণ পাওয়া যায় রাজা-রানিদের ব্যবহারে। ব্রিটিশ রানি এলিজাবেথ বিয়ের উপহার হিসেবে তাঁর বাবা প্রিন্স আলবার্টের কাছ থেকে রাজকীয় গয়নার মধ্যে মূল্যবান ফিরোজা ও হীরাখচিত একটা টায়রা পেয়েছিলেন। পরবর্তী সময়ে তিনি তাঁর মেয়ে প্রিন্সেস মার্গারেটের ২১তম জন্মদিনে সেটা উপহার দেন।,ইরানি ফিরোজার জয়জয়কার ছিল বিংশ শতাব্দীজুড়ে। ইরানের পাহলভি বংশের শেষ সম্রাজ্ঞী ও সেই সময়ের ফ্যাশন আইকন ফারাহ পাহলভির প্রতিকৃতিতে ফিরোজাখচিত টায়রা শোভা পায়। তিনি বিভিন্ন রাজকীয় অনুষ্ঠানে প্রায়ই ফিরোজা বসানো নানা অলংকার পরতেন।,সে সময় বিভিন্ন রং ও ডিজাইনের মূল্যবান ইরানি নিশাপুরি অঞ্চলে ফিরোজায় তৈরি অলংকার সুদূর ব্রিটিশ, ডাচ্, এমনকি ফরাসি রাজা-রানিরা রাজকীয় বা বিয়ের অনুষ্ঠানে ব্যবহার করতেন। জানা যায়, প্রথম নেপোলিয়নের স্ত্রী তাঁর গয়নায় বসানো অন্য সব পাথর সরিয়ে পারসিয়ান ফিরোজা বসিয়ে নেন। পরবর্তীকালে ফিরোজা সহজলভ্য হওয়ায় সাধারণ মানুষের মধ্যেও এই ট্রেন্ডের জুয়েলারির প্রতি আগ্রহ বাড়ে। আজকাল আমাদের দাদি-নানিদের গয়নার বাক্সেও প্রথমে নজর কাড়ে নীলাভ বা সবুজাভ ফিরোজার আংটি বা কানের দুল।,সুপ্রাচীনকাল থেকেই এই মূল্যবান পাথরের ব্যবহার হয়ে আসছে নারী-পুরুষ উভয়ের জন্যই। এর প্রাচীনতম ব্যবহার ছিল মেসোপোটমিয়ায় খ্রিষ্টপূর্ব ৫০০০ অব্দে। মিসর, চীন, পারস্যের শাসকেরা এই পাথরকে খুব মূল্যবান ও পবিত্র মনে করতেন। খ্রিষ্টপূর্ব ৩৪০০ সালে ফেরাউন মিসরের সিনা মরু প্রান্তরের খনি থেকে ফিরোজা উত্তোলন করেন। দক্ষিণ-পশ্চিম আদিম আমেরিকানরা বিশ্বাস করতেন, এই পাথরের নীল রং স্বর্গ এবং সবুজ রং পৃথিবীর সঙ্গে সম্পর্কিত। তাঁরা মনে করতেন, এ পাথর জলকে আকর্ষণ করে বৃষ্টিদেবকে আমন্ত্রণ জানায়। তুর্কি ও পারস্যের সৈনিকেরা এ পাথরের প্রতিরক্ষামূলক শক্তিতে বিশ্বাসী ছিল। তারা মনে করত, তাবিজ বা কবচ হিসেবে ফিরোজাকে যুদ্ধের ঘোড়ায় ব্যবহার করলে ঘোড়া থেকে তারা পড়ে যাবে না, যুদ্ধে আঘাত পাবে না। ,এ ছাড়া ফিরোজা কুদৃষ্টি থেকে বাঁচায় বলে বিশ্বাসী আরবরা এর নাম দিয়েছে ‘হাজারো-ই-আইন’। গ্রিক ও ইংরেজরা একে প্রেমের পাথর বলে বিশ্বাস করত।ধীরে ধীরে ফিরোজা জ্যোতিষবিদ্যায় বেশ সুপরিচিতি ও বিশ্বস্ততা লাভ করে। প্রজ্ঞা, প্রশান্তি, সুরক্ষা, সৌভাগ্য, সুস্বাস্থ্য—এসব ক্ষেত্রে রাশি অনুযায়ী অনেক আগে থেকেই ফিরোজার খ্যাতি। এ ছাড়া মুসলিম ধর্মীয় বইগুলোয় স্কলাররা এই অমূল্য পাথরের শারীরিক, মানসিক ও আধ্যাত্মিক নিরাময়যোগ্যতার গুণগান করেছেন বলেই নারী-পুরুষ উভয়ের কাছেই এ পাথর বেশ মূল্যবান সম্পদ। বিশ্বজুড়েই এই পারসিয়ান টারকোয়েজে ভালোবাসা, আভিজাত্য ও ফ্যাশনের বহিঃপ্রকাশ ঘটে।,কপার ফসফেট ও অ্যালুমিনিয়ামের এই স্ফটিকের রং বদলানো রূপ, আকার ও ডিজাইনের কারণে বারবার উদ্দেশ্যভেদে মানুষের প্রয়োজনে এসেছে। শত শত বছর মাটির নিচে জমে থাকা যৌগের সঙ্গে কপার, আয়রন, ফসফেস ও অ্যালুমিনিয়াম পাহাড়ের গায়ে কখনো আকাশি, কখনো সবুজ, কখনোবা নীল রঙের আবহ তৈরি করেছে। স্ফটিকে কপারের পরিমাণ বেশি হলে বেশি নীল হয়; আবার আয়রনের পরিমাণ বেশি হলে সেটা বেশি সবুজ বর্ণ ধারণ করে।,শতাব্দীর পর শতাব্দী ধরে বিশ্বের শ্রেষ্ঠ নীল ফিরোজাগুলো তৈরি হচ্ছে পারস্যের নিশাপুরের সবচেয়ে প্রাচীন গুহা আবু ইশাকি, রুকনি, খকে কিরমিজ (রবিন পাখির ডিমের রঙের ফিরোজার জন্য বিখ্যাত), চাহ ও ক্বরে সাব্জ খনি থেকে। মাইন বা গানপাউডার দিয়ে হালকা বিস্ফোরণ ঘটিয়ে ফিরোজাসমৃদ্ধ পাথরগুলো সংগ্রহ করে বাজারে নিয়ে যাওয়া হয়। তারপর বর্ষীয়ান রত্নবিশারদদের অভিজ্ঞ চোখ টিকই খুঁজে নেয় সেরা পাথর। তারপর অলংকারশিল্পীদের দক্ষ হাতের ছোঁয়ায় এই পাথরে তৈরি গয়না ওঠে অনিন্দ্যসুন্দর।,গ্রীষ্মকালীন গয়নার ট্রেন্ডে ফিরোজা বসানো গয়না অন্য রকম প্রশান্তি দেয়। হাইস্ট্রিট ফ্যাশন ব্র্যান্ড জর্জেস হোবিকা তাদের গত বছরের বসন্ত সংগ্রহে ফিরোজা রংকে যেমন প্রাধান্য দিয়েছে, তেমনি তাদের স্টেটমেন্ট জুয়েলারিতে মধ্যমণি ছিল ফিরোজা বসানো কানের দুল।,দুই ধরনের ফিরোজা বেশ সমাদৃত। আজমি ও শাজারি। আজমি মসৃণ ও নিদাগ। নীল বা হালকা নীল। এ পাথরে মাকড়সার জাল বা শিরার মতো জালিকা থাকে না। শাজারি কিছুটা অমসৃণ, জালিকা বিশিষ্ট। স্পাইডার ম্যাট্রিক্সের কালো বা বাদামি দাগ এই পাথরে পাওয়া যায়।,অনেকের কাছে দাগহীন পছন্দ আবার অনেকের কাছে ম্যাট্রিক্সসহ পছন্দ। কোনটা বেশি মূল্যবান, তা নির্ভর করে পাথরের বেসিক অংশ, টেকশ্চার, রং আর পালিশের ওপর। পারসিয়ান ফিরোজা ছাড়া কিংম্যান, স্লিপিং বিউটি, বিসবি, ব্লু জেম, ব্লু রিজ, বোল্ডার টারকোয়েজ, হোয়াইট বাফেলো ইত্যাদি নানা নামের পাথর আমেরিকা, মিসর ও তুরস্কে পাওয়া যায়।,নজরকাড়া রঙের ফিরোজা বসানো গয়না ব্যবহারকারীর ইচ্ছা অনুযায়ী সোনা, রুপা বা প্লাটিনামের বেসের সঙ্গে সামঞ্জস্য রেখে তৈরি করা যায়। ছোট ছোট ফিরোজার পাথরগুলো একসঙ্গে গেঁথে, মোজাইক বা চ্যানেল করে ব্রেসলেট, ব্রোচ, আংটি, হার, কানের দুল, পেনডেন্ট তৈরি করা হয়। হালের ফ্যাশনজগতে আবার ফিরে এসেছে সেমিপ্রেশাস এই পাথর। সাদামাটা পোশাকেও শুধু ফিরোজাখচিত গয়নাই স্টাইলিশ করে তোলে। আভিজাত্যপূর্ণ আকার, আকর্ষণীয় রং আর ঔজ্জ্বল্যের সম্মিলন ঘটে কেবল পারসিয়ান ফিরোজায়।,মূল্যবান শৌখিন জিনিস একটু বেশি যত্ন করেই ব্যবহার করতে হয়। পারসিয়ান ফিরোজার ক্ষেত্রেও সেটা প্রযোজ্য। এটি একটি ছিদ্রযুক্ত পাথর, তাই রাসায়নিক দ্রব্য যেমন পারফিউম, সাবান, তেল, প্রসাধনসামগ্রী থেকে দূরে রাখলে আসল ফিরোজার গয়নার রং সহজে পরিবর্তন হয় না।"
পুরুষদের ফ্যাশন হাই হিল!,"হালের ফ্যাশনসচেতন নারীদের পছন্দের তালিকার শীর্ষে আছে হাই হিল। কিন্তু অবাক বিষয় এই, হাই হিলের আবির্ভাব পুরুষদের ফ্যাশন হিসেবে এবং একসময় পুরুষদের ফ্যাশন ট্রেন্ড হিসেবেই জনপ্রিয় ছিল। শুনতে আশ্চর্য শোনালেও ইতিহাস তা-ই বলে।,হাই হিলের জন্মের কথা বলতে গেলে ইতিহাসের পাতায় চোখ রাখতেই হবে। এই ধরনের জুতার ধারণা প্রথমে আসে দশম শতাব্দীতে পারসিয়ান তথা ইরানের সামানিদ সাম্রাজ্যের (৮৭৪-১০০৫) সৈনিকদের হাত ধরে। ঘোড়ায় চড়া এবং ঘোড়ায় চড়ে অস্ত্র চালনার সুবিধার্থে তারা জুতার নিচের অংশ বিশেষভাবে উঁচু করে তৈরি করে নেয়,এরপর প্রায় ছয় শ বছর পর সপ্তদশ শতাব্দীতে ইরান তথা এশিয়া থেকে ইউরোপে হাই হিলের ধারণা ছড়িয়ে পড়ে। সেটাও আবার পারসিয়ান সৈনিকদের মাধ্যমে। তৎকালীন ইরানি সম্রাট শাহ ইউরোপের দেশগুলোর সঙ্গে সুসম্পর্ক তৈরিতে উপঢৌকনসহ একদল সৈনিক প্রেরণ করেন। তাদের দেখেই মূলত ইউরোপীয় কয়েকটি দেশের সমাজের উঁচু স্তরের মানুষেরা হাই হিলকে ফ্যাশন হিসেবে গ্রহণ করে। এই ‘পারসিয়ান ম্যানিয়া’ই সপ্তদশ শতাব্দীতে এসে ইউরোপের সমাজে পৌরুষ, ক্ষমতা ও সামরিক দক্ষতার প্রতীক হয়ে দাঁড়ায়।,ইউরোপে হাই হিলের প্রবর্তনে অগ্রণী ভূমিকা রাখেন ফরাসি শাসক ‘লুই দ্য গ্রেট’ বা চতুর্দশ লুই (১৬৩৮-১৭১৫), যার উপাধি ছিল ‘সান কিং’। চতুর্দশ লুই মনে করতেন, হিল যত উঁচু হবে এবং লাল রঙের হবে, তা তত বেশি ক্ষমতার প্রতীক হিসেবে গণ্য হবে। হাই হিলের প্রতি ভালোবাসায় ১৬৭০ সালে তিনি রীতিমতো ফরমান জারি করেন যে শুধু তাঁর রাজ্যসভার সদস্য এবং সমাজের অভিজাতরাই এই জুতা পরিধান করতে পারবে। এ ক্ষেত্রে নিজেকে আলাদা করে উপস্থাপনের জন্য লাল রঙের হিল শুধু নিজের জন্য বরাদ্দ রাখেন তিনি।,আঠারো শতকের শুরুতে, ১৭৩০ সালের দিকে হাই হিল ধীরে ধীরে পুরুষালি ফ্যাশন থেকে নারীদের ফ্যাশনে পরিণত হয়। আভিজাত্যের প্রকাশ ঘটাতে নারীদের জুতার হিল অনেক বেশি উঁচু এবং অনেক বেশি অলংকারসমৃদ্ধ হতে লাগল। হাই হিলকে নারীবাদের প্রতীক হিসেবে দেখানো শুরু হলো সে সময়। ১৭৮৯ সালে শুরু হওয়া ফরাসি বিপ্লবের পর থেকে হাই হিল পুরুষ ফ্যাশনের তালিকা থেকে বাদ পড়ে। কারণ, ফরাসি বিপ্লবের আগে এই ধরনের জুতা শ্রেণিবৈষম্য আর ক্ষমতার প্রতীক হিসেবে গণ্য হতো। নারীদের উঁচু জুতার তুলনায় পুরুষদের জুতা চওড়া, সমতল ও শক্তভাবে তৈরি হতো। ,ফরাসি বিপ্লবের পর থেকেই হাই হিল নারীদের ফ্যাশন হিসেবে প্রাধান্য পেতে শুরু করে। তবে উনিশ শতকে এসে আমেরিকার উত্তর অংশের ঘোড়সওয়ার-কাউবয়রা উঁচু হিলকে ফ্যাশন ট্রেন্ডে নিয়ে আসে, যা আবারও পুরুষদের ফ্যাশনে ফিরে আসে। বিংশ শতাব্দীর পঞ্চাশের দশকের দুই আলোচিত ধ্রুপদি অভিনেত্রী অড্রে হেপবার্ন এবং মেরিলিন মনরো আবারও মেয়েদের ফ্যাশন হিসেবে হাই হিলকে প্রতিষ্ঠিত করেন। তবে এবার শুধু এর বিস্তার ইউরোপ-আমেরিকায় নয়, বিশ্বজুড়েই ছড়িয়ে পড়ে। এমনকি এই দশককে বলা হয় হাই হিলের সুবর্ণ সময়।,দশম শতাব্দীতে পারসিয়ানরা, সপ্তদশ শতাব্দীতে ফরাসিরা এবং ঊনবিংশ শতাব্দীতে আমেরিকার কাউবয়দের পর বিংশ শতাব্দীর ষাটের দশকে বিশ্ব মাতাল করে দেওয়া যুক্তরাজ্যের চার তরুণের ব্যান্ড ‘বিটলস’-এর কল্যাণে পুরুষদের পায়ে আবারও ফিরে আসে হাই হিল। তবে তারা মূলত সমতলভাবে তৈরি বিশেষায়িত উঁচু হিলের শু, চেলসি বুটকেই নতুনভাবে ফিরিয়ে আনে। ,ষাটের দশক-পরবর্তী বিভিন্ন রক অ্যান্ড রোল ব্যান্ড, যেমন অ্যারোস্মিথ, মটলি ক্রু, কিস, ডেভিড বোইয়ের তারকারা নিজেদের মতো করে উঁচু তথা হাই হিল জুতার নকশা করেন নিজেদের জন্য। বিটলসের বিটলস বুটের ট্রেন্ড ছাড়া এদের আর তেমন কেউই ফ্যাশন জগতে হাই হিল নিয়ে প্রভাব রাখতে পারেনি।,বরং হাই হিল নারীদের ফ্যাশন হিসেবেই বেশি প্রতিষ্ঠা লাভ করে। তবে সত্তরের দশকের নারীবাদী আন্দোলনের দ্বিতীয় ঢেউয়ের সময়ে নারীদের ফ্যাশনে হাই হিলের জোয়ারে কিছুটা ভাটা পড়ে। যদিও তা বেশি দিন স্থায়ী হয়নি। পরবর্তী সময় থেকে আজ পর্যন্ত, নারীদের আবেদনময় ফ্যাশন অনুষঙ্গ হিসেবে বিশ্বজুড়েই এর অবস্থান শীর্ষে।,বর্তমানে যেভাবে জেন্ডার বাইনারি বা জেন্ডার বেন্ডিং ফ্যাশন ট্রেন্ডের প্রচলন শুরু হয়েছে, নিকট ভবিষ্যতে হাই হিল নারী-পুরুষ উভয়ের ফ্যাশন হিসেবে পুনরায় আত্মপ্রকাশ করলেও আশ্চর্য হওয়ার কারণ থাকবে না।"
স্টেটমেন্ট জুয়েলারি,"হালের ট্রেন্ড স্টেমেন্ট জুয়েলারি। এ ধরনের গয়নায় পোশাক হয়ে গেছে গৌণ। তাতে সুবিধাই হয়েছে। পরিধানকারীর সময় আর পকেট দুটিরই সাশ্রয় হয়েছে। মিলছে নতুন নতুন লুক। তাঁরা এই গয়নার বদৌলতে হয়ে উঠছেন স্মার্ট আর ট্রেন্ডি।,নারীর সাজের প্রধান এবং গুরুত্বপূর্ণ অনুষঙ্গ গয়না। সময়ে সময়ে গয়নার ধরনে যেমন পরিবর্তন এসেছে, তেমনই পরিবর্তন এসেছে এর ধারণেও। একসময় শুধু অনুষঙ্গ হিসেবে ব্যবহার হলেও এখন গয়নাই তৈরি করছে স্টাইল স্টেটমেন্ট। অর্থাৎ, বলা যায় পোশাকের সঙ্গে মিলিয়ে গয়না পরার দিন শেষ। ট্রেন্ড মেনে চলতে হলে গয়নার সঙ্গে মিলিয়েই পরতে হবে পোশাক। এ ধরনের গয়নাই স্টেটমেন্ট জুয়েলারি হিসেবে পরিচিতি লাভ করেছে। গয়নাগুলো মূলত একটু ভারী ধরনের হয়। যে কারণে স্টাইল স্টেটমেন্টে প্রধান হয়ে ওঠে। স্টেটমেন্ট জুয়েলারি যেকোনো ধাতু বা উপকরণের হতে পারে।,স্টেটমেন্ট জুয়েলারি নিয়ে ফ্যাশন বিশ্লেষকদের মধ্যেও রয়েছে নানান মত। কেউ কেউ এটিকে ক্যাজুয়াল ফ্যাশনের অংশ বললেও, অনেকে তা মানতে নারাজ। তাঁদের মতে, এটি অ্যান্টি-ফ্যাশনের ধারা। তর্ক-বিতর্ক যেটাই হোক, স্টেটমেন্ট জুয়েলারি সব ছাপিয়ে এখন তারুণ্যের জনপ্রিয় ট্রেন্ড। ট্রেন্ডটি গয়নাকে শুধু ফ্যাশনের মূল ধারায় অন্তর্ভুক্ত করেনি, বরং সহজলভ্যও করেছে। আবহমান কাল থেকে মানুষের মধ্যে একটি সাধারণ ধারণা ছিল, গয়না মানেই মূল্যবান ধাতুতে তৈরি। ,অথবা এতে দামি কোনো রত্ন বা পাথর যোগ করতে হবে। আবার পোশাকের সঙ্গে মিলিয়ে পরতে হবে গয়না। স্টেটমেন্ট জুয়েলারি এসব ধারণাকে নস্যাৎ করে দিয়েছে। এই গয়নার আরও একটি ইতিবাচক দিক হচ্ছে, চাইলে কম খরচে তৈরি করা সম্ভব। সোনা-রুপার মতো দামি ধাতু ব্যবহার না করে কাঠ, পুঁতি বা যেকোনো মেটাল দিয়েই তৈরি করা সম্ভব। তবে সে ক্ষেত্রে অবশ্যই সৃজনশীলতার পরিচয় দিতে হবে।  ,স্টেটমেন্ট জুয়েলারি ইতিমধ্যেই রেট্রো বা আরবান ফ্যাশনের গুরুত্বপূর্ণ অংশ হয়ে উঠেছে। এর জনপ্রিয়তার আরও একটি কারণ হচ্ছে এটি সিম্পলি গর্জিয়াস। অর্থাৎ, কোনো পার্টিতে যাবেন, সাধারণ সাজসজ্জার সঙ্গে জুড়ে দিন একটি স্টেটমেন্ট নেকলেস। ব্যস, পার্টি লুক হয়ে গেল। প্রচলিত পার্টি পোশাক বলতে যা বোঝায়, তার ধারেকাছে হয়তো আপনাকে যেতে হবে না। এতে একই সঙ্গে সময় আর অর্থ দুটিই বেঁচে গেল। এ জন্য অনেক ফ্যাশনেবাদ্ধা একে মিনিমাল ফ্যাশনের অংশই বিবেচনা করতে চান। ,কারণ, স্টেটমেন্ট জুয়েলারি আপনার ওয়ার্ডরোবে থাকা যেকোনো ধরনের ক্যাজুয়াল পোশাকে পার্টি আউটফিটে রূপান্তর করতে পারে। এতে বিকেলের আড্ডার ক্যাজুয়াল পোশাকটিকে খুব সহজেই পার্টি পোশাক বানিয়ে ফেলা সম্ভব। আবার যাঁরা অফিস শেষে সরাসরি কোনো রাতের অনুষ্ঠানে যোগ দিতে চান, তাঁরাও ভরসা করতে পারেন এ ধরনের অনুষঙ্গের ওপর। অফিস ক্যাজুয়াল বা সেমিফরমাল পোশাকের সঙ্গে স্টেটমেন্ট নেকলেস বা স্টেটমেন্ট এয়ার রিং জুড়ে দিলেই আপনার লুক হয়ে উঠবে আকর্ষণীয়। স্টেটমেন্ট জুয়েলারির মূল বিষয়টিই হচ্ছে সে নিজেই মূল সাজের সবটা জুড়ে থাকবে। তবে অনেকেই অভিযোগ করেন, গয়নাগুলো বেশি বড় হওয়ায় ওজনও একটু বেশি।,স্টাইল এক্সপার্টদেরও নানা ধরনের নিরীক্ষা রয়েছে স্টেটমেন্ট জুয়েলারি নিয়ে। যেমন বিখ্যাত ফ্যাশন সাময়িকী ব্রিটিশ ভোগের এপ্রিল সংখ্যায় স্টাইলিস্ট প্যাট্রিসিয়া ফিল্ড মডেলকে সাজিয়েছেন মিনিমাল মেকআপ, একরঙা পোশাক এবং স্টেটমেন্ট এয়ার রিংয়ে। প্যাট্রিসিয়া ফিল্ডের মতে, ‘গয়নাগুলো পরার সব থেকে সহজ ও আকর্ষণীয় উপায় হলো যেকোনো এক রঙের কাপড়ের সঙ্গে মিলিয়ে পরা। কেননা, স্টেটমেন্ট জুয়েলারি তৈরিই হয় খুবই সৃজনশীল ধারায়। আমার মনে হয়, এ ধরনের প্রতিটি গয়নায় আলাদা আলাদা বার্তা থাকে। ,গয়নাগুলো এত নিখুঁত কারুকাজে তৈরি যে বেশি জমকালো পোশাকের সঙ্গে মিলিয়ে পরলে মূল সৌন্দর্যটা ধরা পড়ে না। ভোগের এপ্রিল সংখ্যার মূল বিষয় ছিল লকডাউন–পরবর্তী সময়ে মানুষের পরিধেয় এবং জীবনযাপন।,ফ্যাশন ভ্লগারাও স্টেটমেন্ট জুয়েলারি ব্যবহারের ক্ষেত্রে একরঙা পোশাককেই বেশি প্রধান্য দেন। গয়নাগুলোর সব থেকে চমৎকার ব্যাপারটা হলো, এগুলো খুব সাধারণ পোশাককেও সহজেই আকর্ষণীয় করে তুলতে পারে। বিয়ে থেকে শুরু করে যেকোনো অনুষ্ঠানে সাধারণ যেকোনো পোশাকের সঙ্গে মিলিয়ে একটা স্টেটমেন্ট জুয়েলারি পরে আপনি খুব কম সময়ের মধ্যেই নিজেকে তৈরি করে নিতে পারবেন। এমনকি এ ধরনের সাজ যে কারও তুলনায় আপনাকে বানাবে আরও ক্ল্যাসি ও আলাদা।,বর্তমানে স্টেটমেন্ট জুয়েলারির চাহিদা খুব বেড়ে যাওয়ায় প্রায় সব জায়গাতেই এগুলো কিনতে পাওয়া যায়। তবে সব থেকে উল্লেখযোগ্য হলো অনলাইন প্ল্যাটফর্ম। সিক্স ইয়ার্ডস স্টোরি, গ্লুড টুগেদার, মিরর স্পারকেল, বর্ণ, তরুণী, চন্দ্রাবতী, মল্লিকা—এমন আরও অনেক অনলাইন সাইট রয়েছে, যারা বাজেটের মধ্যে এ ধরনের গয়না বিক্রি করে থাকে। মূলত এরা নিজেদের সৃজনশীলতা দিয়েই গয়না তৈরি করে থাকে।"
আরামের ক্যাজুয়াল শার্ট,"ফ্যাশনে ক্যাজুয়াল শার্টের ট্রেন্ড কখনোই পুরোনো হওয়ার নয়। বরং ফিরে ফিরে আসে প্রিন্ট, চেক আর স্ট্রাইপ। দেখা যায়, কাট আর প্যাটার্নের তারতম্য, ফিটের রকমফের। এবারের ঈদেও ব্যতিক্রম হচ্ছে না। বরং ক্যাজুয়াল শার্টের বৈচিত্র্যময় আয়োজন তরুণদের তো বটেই, যেকোনো বয়সী পুরুষকে এবারের ঈদে উৎসাহিত করে ক্যাজুয়ালি ক্লাসি হতে।,গ্রীষ্মের খরতাপ জায়গা খুঁজে নিয়েছে রোদ-বৃষ্টির লুকোচুরির মধ্যে। দমকা হাওয়ায় বৃষ্টি শুরু হলে কিছুটা স্বস্তি পাওয়া গেলেও, তপ্ত রোদ ফিরে আসে পুনরায়। এ সময়ে আবহাওয়ার এমন টালমাটাল অবস্থা হয়তো স্থায়ী হবে আরও কিছুদিন।,দিনের শুরুতে একটু স্বস্তির বাতাস গায়ে লাগলেও, দুপুর রোদের প্রখরতা দীর্ঘায়িত হয় সন্ধ্যা পর্যন্ত। তাই পোশাকেও প্রয়োজন আরাম। আর করোনার সময়ে সবাই ঘরেই বেশি সময় কাটাচ্ছেন, তাই সবাই অভ্যস্ত হয়ে উঠেছেন স্বস্তিদায়ক ও আরামের পোশাকে। ,বিশ্বজুড়ে এখন ফ্যাশন ট্রেন্ডেও জায়গা দখল করে নিয়েছে কমফোর্টেবল কালেকশন। তরুণদের অনেকেই হয়তো টি–শার্টের স্টাইল থেকে বেরিয়ে, উৎসবের এই সময়ে ভিন্নভাবে তৈরি করতে চান নিজের স্টাইল স্টেটেমন্ট। কিন্তু সেখানেও প্রাধান্য পাচ্ছে আরাম। এত সব বিবেচনায় এই সময়ে ফ্যাশনেবল তরুণদের প্রথম পছন্দ হতে পারে শার্ট। বিশেষ করে ক্যাজুয়াল শার্ট। ,কারণ, এতে স্টাইলটাও ধরে রাখা যায়, সঙ্গে লুকটাও ফুটে উঠে সুন্দরভাবে। আবার উৎসবদিনে ফরমাল লুকও ঠিক মানায় না। উপরন্তু এখন লম্বা সময় ধরে ফরমাল লুকে থাকাটাও বেশ কষ্টসাধ্য। স্থান ও সময়বিশেষে এমন অনেক জায়গা আছে, যেখানে প্রয়োজন ক্যাজুয়াল লুক, অথচ কিছু জায়গায় টি-শার্টও পরা যায় না। এসব ক্ষেত্রে ক্যাজুয়াল শার্টই সবচেয়ে উপযোগী।,সময়ের চাহিদায় ফ্যাশন ট্রেন্ডে ফিরে এসেছে আলোহা অ্যাটেয়ার শার্ট বা হাওয়াইন শার্ট। এই শার্টের প্রচলন শুরু হয় ১৯৩০ থেকে ১৯৫০-এর দিকে। এবার আরবান ক্যাজুয়াল ওয়্যারে ফিরেছে এই পোশাক। রেট্রো ও হাওয়াইন ফ্লেভারের মিশ্র স্টাইল যোগ হয়েছে ফ্যাশন স্টেটেমেন্টে। আবার এসব শার্ট সব বয়সীর জন্যই মানানসইও।,গরম আবহাওয়ার কথা মাথায় রেখেই আরামদায়ক কাপড়ে তৈরি হয়েছে এই কালেকশন। সমসাময়িক প্রিন্ট এবং বিভিন্ন রঙের মিশেলে শার্টগুলো বেশ দৃষ্টিন্দন্দন। অনায়াসেই মানিয়ে যাবে ক্যাজুয়াল আর ভ্যাকেশনওয়্যার হিসেবে। বাংলাদেশের ফ্যাশন হাউসগুলো এই ট্রেন্ডকেই অনুসরণ করে আবহাওয়াকে অগ্রাধিকার দিয়ে এ ধরনের শার্টের চমৎকার লাইন রখেছে এবারের ঈদ সংগ্রহে। ,তরুণদের পাশাপাশি তরুণীরাও আজকাল পরছেন ক্যাজুয়াল শার্ট। নিজেকে ট্রেন্ডি রাখতে এই আউটফিট বেশি জুতসই। আবহাওয়া এবং ফ্যাশনের দিকটি প্রধান্য দিয়ে সুতি বা লিনেন কাপড়ের ক্যাজুয়াল শার্টেই স্বাচ্ছন্দ্যের। ফুল, হাফ বা কোয়ার্টার—সব কটিই হাল সময়ে চলনসই। বিভিন্ন মার্কেট ও ফ্যাশন ব্র্যান্ডের সংশ্লিষ্ট ব্যক্তিরা জানান, ক্যাজুয়াল শার্টই বেশি বিক্রি হচ্ছে। ,তরুণ-তরুণীদের পাশাপাশি সব বয়সী ক্রেতাই কিনছেন ক্যাজুয়াল শার্ট। মেয়েদের পরিধেয় হিসেবে ক্যাজুয়াল শার্টের চাহিদা খুব বেশি দিনের নয়। তবে হাল ফ্যাশনে এর চাহিদা চোখে পড়ার মতো। তরুণীরা এখন তাঁদের স্টাইল স্টেটমেন্টে ক্যাজুয়াল শার্টকে প্রাধান্য দিচ্ছেন। তবে একরঙা শার্টের চেয়ে বিভিন্ন রং–বৈচিত্র্যের প্রিন্টেড শার্টের চাহিদাই বেশি। রয়েছে চেক বা স্ট্রাইপ শার্টও। বর্তমান সময়ে আউটফিটটির কলার এবং বাটনে বেশ পরিবর্তন লক্ষ করা যায়।,বাজারে ছেলেদের যেসব শার্ট পাওয়া যায়, সেগুলোর কাট, প্যাটার্ন ও ডিজাইনে রয়েছে নতুনত্ব। কারণ, ফ্যাশন কেমন হবে, তা অনেকটা নির্ভর করে ঋতু আর ট্রেন্ডের ওপর। এবারের ঈদ হচ্ছে গ্রীষ্মের প্রচণ্ড দাবদাহে। এমন আবহাওয়ার কারণে উৎসবে এখন গুরুত্ব পাচ্ছে ক্যাজুয়াল শার্ট। ফ্যাশন সব সময় পরিবর্তনের মধ্য দিয়ে যায়। তবে ছেলেদের পোশাকের পরিবর্তনটা হয় ধীরে ধীরে। হঠাৎ করে চোখে পড়ে না। এবারের ঈদে ছেলেদের ফ্যাশনে সেই পরিবর্তন দৃষ্টিগোচর হচ্ছে। ,ক্যাজুয়াল শার্টের কলারের ব্যবহারেও রয়েছে ভিন্নতা। এ ছাড়া এখন বড় কলারের শার্টের জায়গা দখল করেছে ছোট কলার। আর প্রিন্টের চাহিদা এখনো শীর্ষে। মেয়েদের পাশাপাশি ছেলেরাও পরছেন ফ্লোরাল প্রিন্টের শার্ট। ছেলেদের ক্ষেত্রে ট্রপিক্যাল প্রিন্টই বেশি মানানসই। এ ছাড়া জ্যামিতিক প্রিন্ট, ট্রাইবাল প্রিন্ট, ফ্রুট প্রিন্টও রয়েছে ট্রেন্ডে। ,তবে ছেলেদের শার্টে অল্প অল্প করে ফিরছে চেক ও স্ট্রাইপ। বোল্ড স্ট্রাইপই বেশি পছন্দ এ সময়ের তরুণদের। স্ট্রাইপ শার্ট কেনার ক্ষেত্রে কিছু সতর্কতা অবশ্য থেকেই যায়। যেমন সেলাইয়ের ওপর নজর দিতে হবে। সেলাইয়ের সময় স্ট্রাইপের সঙ্গে স্ট্রাইপ না মিললে সেটা দেখতে বেমানান লাগে। তাই স্ট্রাইপ মেলানো শার্ট কেনা উচিত। কাপড়ের ক্ষেত্রে সুতি, মিক্সড কটন, খাদি, লিনেন, ভয়েল, রেনন ইত্যাদি হাফ ও ফুল শার্ট এই গরমের জন্য বেশি উপযোগী। ফিটের পরিবর্তনও কিন্তু লক্ষণীয়।,আজকাল একেবারে গায়ের সঙ্গে লেগে থাকা বডি ফিটেড শার্টের চল নেই বললেই চলে। এখন স্লিম ফিট ও কমফোর্ট ফিট ক্যাজুয়াল শার্টই বেশি পচ্ছন্দ সবার। আবার কেউ কেউ একটু ঢিলেঢালা ফিটই বেশি পছন্দ করেন। আগে ফুল হাতা শার্ট গুটিয়ে পরলেও এখন হাফ শার্টের হাতাও গুটিয়ে পরছেন অনেকে। শুধু মনে রাখতে হবে, যাঁরা একটু বেশি পাতলা গড়নের, তাঁদের এ ধরনের শার্ট এড়িয়ে চলাই ভালো।,রাজধানীসহ সারা দেশের বিভিন্ন ফ্যাশন ব্র্যান্ডের আউটেলটগুলোতে পাওয়া যাচ্ছে নানা ধরনের আকর্ষণীয় সব হাফ শার্ট। ইয়েলো, সেইলর, লা রিভ, আড়ং, গ্রামীণ ইউনিক্লো, ইজি, টুয়েলভ, কে ক্রাফট, অঞ্জন’সসহ বিভিন্ন জনপ্রিয় ফ্যাশন হাউসের আউটলেটে পাওয়া যাবে এ ধরনের ক্যাজুয়াল শার্ট। এ ছাড়া নগরীর ধানমন্ডি হকার্স মার্কেট, ঢাকা কলেজের সামনে, নুরজাহান মার্কেট, ফার্মগেট, মহাখালীসহ বিভিন্ন জায়গায় কম দামে পছন্দের আরামদায়ক ক্যাজুয়াল শার্ট পাওয়া যায়।"
জুতা যখন নিছক স্টাইল নয়,"কানাডায় অর্থমন্ত্রীদের বাজেট অধিবেশনে নতুন জুতা পরাও একটা রীতি হতে পারে, তা আমরা কজনই–বা জানি। অথচ এটাই প্রথা কানাডায়। এই ঐতিহ্যের মধ্য দিয়ে স্পষ্ট হয় বাজেটে মূল লক্ষ্য। সে দেশে ইতিহাসের প্রথম নারী অর্থমন্ত্রীর বাজেটের জন্য কেনা নতুন জুতাও স্পষ্ট করেছে একাধিক গুরুত্বপূর্ণ বিষয়।,পৃথিবীতে প্রথার কোনো শেষ নেই। সামাজিক, সাংস্কৃতিক ও রাজনৈতিক বিভিন্ন প্রথা যুগ যুগ ধরে প্রচলিত আছে সব দেশেই। তবে কানাডার সরকারি বাজেট পেশ করার দিনে সে দেশের অর্থমন্ত্রীকে নতুন জুতা পায়ে দিয়ে বাজেট অধিবেশনে যাওয়ার ঐতিহ্যবাহী রীতিটি সত্যিই একেবারে আলাদা। ,সেই ১৯৬০ সালে কানাডার তৎকালীন অর্থমন্ত্রী ডোনাল্ড ফ্লেমিংকেই প্রথম দেখা যায় এক জোড়া ঝকঝকে নতুন জুতা পরে বাজেট পেশ করতে। তখন সংবাদমাধ্যমে ব্যাপারটি বেশ ফলাও করেই প্রচার করা হয় এবং এরপর থেকেই এ বাজেট অধিবেশনে কানাডার অর্থমন্ত্রীদের নতুন জুতা পরার বিষয়টি একটি ফ্যাশন ঐতিহ্য হয়ে ওঠে। প্রতিবছর না হলেও প্রায় বছরই অর্থমন্ত্রীরা বেশ ঘটা করে বাজেটের জন্য নতুন জুতা কিনেছেন এবং পরেছেন, অন্তত ইতিহাস সেটাই জানাচ্ছে।,তবে লক্ষণীয় ব্যাপারটি হলো এই বাজেট উপলক্ষে কেনা জুতা কিন্তু সমকালীন কানাডার অর্থনৈতিক অবস্থা, সে ব্যাপারে কানাডা সরকারের স্ট্র্যাটেজি, বাজেটের মূলমন্ত্র—এসব কিছুরই প্রতিনিধিত্ব করত। যেমন ১৯৭৯ সালে জো ক্লার্ক এস্কিমো বুটের মতো ‘মুকলুক’ জুতা পরে বাজেট অধিবেশনে গিয়েছিলেন কানাডার নাজুক অর্থনৈতিক অবস্থা তুলে ধরতে। ,১৯৯৪ সালে পল মার্টিন একেবারে কেজো ডিজাইনের ওয়ার্ক বুটস পরেছিলেন কানাডার জনশক্তির উন্নতি ঘটানোর কামনায়। আবার ২০০৮ সালে কানাডার বিখ্যাত অর্থমন্ত্রী জিম ফ্ল্যাহারটি নতুন জুতা না কিনে পুরোনো জুতা মেরামত করিয়ে নিয়েছিলেন এই বার্তা দিতে যে এই অর্থনৈতিক মন্দার সময়ে কানাডা সরকার বিলাসিতা চায় না।,বেশির ভাগ সময়েই অর্থমন্ত্রীরা ফরমাল ড্রেস শু–ই বেছে নিয়েছেন বাজেট জুতা হিসেবে। যেমন ২০০৪ সালে র‍্যাল্ফ গুডেল পরেছিলেন নতুন চকচকে অক্সফোর্ড শুজ কানাডার অর্থনীতিতে চমক আনার প্রত্যয় নিয়ে। আবার ২০০৫ সালে তাঁর পায়ে শোভা পেয়েছিল বিখ্যাত একো কোম্পানির একেবারে কেতাদুরস্ত স্কোয়ারটো ফরফাল জুতা। হাসির ছলে সেই জুতা টেবিলে তুলে রীতিমতো প্রদর্শনও করেছিলেন তিনি মিডিয়ার সামনে।,এরপরে দীর্ঘ ১০ বছর ধরে কানাডার জাঁদরেল অর্থমন্ত্রী জিম ফ্ল্যাহার্টি একেক বছরের বাজেট অধিবেশনে একেক রকম ফরমাল জুতা পরেছেন। ২০০৮ সালে অবশ্য তিনি সুকতলা বা সোল মেরামত করে ‘ব্রোগ’ স্টাইলের জুতা পরেছিলেন, যা কিনা ড্রেস শুজের মতো অত ফরমাল নয়, কিছুটা ক্যাজুয়াল ও আরামদায়ক স্টাইলের। ,২০১১ সালেও তিনি সারিয়ে নিয়ে পুরোনো ড্রেস শুজ পরেছেন কানাডার অর্থনৈতিক টানাপোড়েনের প্রেক্ষাপটে কৃচ্ছসাধনের ইঙ্গিত দিয়ে। আবার ২০১২ ও ২০১৩ সালেও জিম ফ্ল্যাহার্টি একেবারে ঝাঁ–চকচকে আটোসাঁটো, খাঁটি চামড়ার তৈরি লেস আপ অক্সফোর্ড শু পরে বাজেট পেশ করেছেন চাঙ্গা অর্থনীতির খুশিতে।,জিম ফ্ল্যাহার্টির প্রয়াণের পরে নতুন অর্থমন্ত্রী জো অলিভার ২০১৫ সালে কানাডার বাজেটে ভারসাম্যের কথা বোঝাতে পরেছিলেন ‘নিউ ব্যালান্স’ কোম্পানির রানিং শুজ বা স্নিকার্স। তাঁর এই বুদ্ধিদীপ্ত জুতা নির্বাচন বেশ আলোচনায় এসেছিল সেবার।,এরপর পরবর্তী অর্থমন্ত্রী বিল মরনো কিন্তু এই নতুন বাজেট জুতার ঐতিহ্যটিকে একটি বৈপ্লবিক রূপ দিলেন এবং অত্যন্ত ফলপ্রসূভাবে ব্যবহার করলেন কানাডার নিজস্ব শিল্পকে অগ্রাধিকার দেওয়ার কাজে । নিজস্ব কাঁচামালে তৈরি একেবারে কানাডিয়ান ডিজাইনার ও কারিগরদের বানানো জুতা পরার পক্ষপাতী ছিলেন তিনি। ২০১৬ সালে কানাডিয়ান জুতা ডিজাইনার রন হোয়াইটের বানানো লেস দেওয়া ফিটফাট ড্রেস শুর মোড়ক উন্মোচন অনুষ্ঠান করেছিলেন তিনি শিশুদের কল্যাণধর্মী কিওয়ানিজ বয়েজ অ্যান্ড গার্লস ক্লাবের বাচ্চাদের উপস্থিতিতে।,আবার ২০১৭ সালে বিল মরনোর বাজেট জুতা জোড়া ছিল মুক্তবাজার অর্থনীতির জয়গানের প্রতীক। কানাডিয়ান উদীয়মান নারী উদ্যোক্তা দুই বোনের ব্র্যান্ড পপি বার্লি থেকে নেওয়া তাঁর জুতাজোড়া কানাডার ডিজাইনেই মেক্সিকোতে প্রস্তুত করা হয়েছিল এবং মার্কিন যুক্তরাষ্ট্রের শিপিং ব্যবস্থায় পাঠানো হয়েছিল। এথিকাল ম্যানুফ্যাকচারিং বা অত্যন্ত সচেতনতার সঙ্গে কাঁচামাল সংগ্রহ থেকে বিপণন পর্যন্ত পরিবেশ, বন্য প্রাণী ও কোনো এলাকার মানুষের কোনো রকম শারীরিক বা সামাজিক ক্ষতি না করার মূলনীতি অনুসরণ করায় তিনি পরপর দুই বছর এই পপি বার্লির জুতাই পরেছেন। গরুর চামড়ায় তৈরি কালো রঙের এই ডার্বি জুতা যেন কানাডার অর্থনীতিতে স্থানীয় নারী উদ্যোক্তাদের জয়রথের বিজয়গাথা হয়েছিল। ,আবার এদিকে ২০১৯ সালে সেই বাচ্চাদের ক্লাবের সদস্যদের কলকাকলির মধ্যেই হাস্যোজ্জ্বল বিল মরনো মোড়ক খুলে সোল বদলানো মেরামত করা এক জোড়া পলিশ করা কালো ড্রেস শুজ বের করে সবাইকে অবাক করে দেন। তারপরই তিনি শোনান নতুন বাজেটে কানাডিয়ান পিপল ওয়েলফেয়ার বা কানাডার মানুষের কল্যাণে বড় বরাদ্দের পরিকল্পনার সঙ্গে সামঞ্জস্য রেখেই এই জুতা জোড়াকে সামনে আনা।,এরপর পুরো নতুন বাজেটে জুতার ফ্যাশন ঐতিহ্যের ব্যাপারটিতে একেবারে অন্য রকম এক আবেদন এনে দিয়েছেন কানাডার প্রথম নারী অর্থমন্ত্রী ক্রিস্টিয়া ফ্রিল্যান্ড।তাঁকে নিয়ে নানা মহলের কৌতূহল ছিল অন্য কারণে। প্রথমত কানাডার ইতিহাসে প্রথম নারী অর্থমন্ত্রী জাতীয় বাজেট দিচ্ছেন, যিনি একসময় ছিলেন ডাকসাইটে সাংবাদিক। ,রয়টার্সের ব্যবস্থাপনা সম্পাদকের পদ থেকে পদত্যাগ করে রাজনীতিতে আসা ক্রিস্টিয়া পররাষ্ট্রমন্ত্রীর দায়িত্ব পালন শেষ করে এখন অর্থমন্ত্রীর দায়িত্ব পালন করছেন, একই সঙ্গে আছেন উপপ্রধানমন্ত্রীর দায়িত্বে। সংসদ স্থগিত করে দিয়ে নতুন যাত্রার পর লিবারেল সরকার কোনো বাজেট পেশ করেনি। গত দুই বছরে এটিই তাদের প্রথম বাজেট। ক্রিস্টিয়া ফ্রিল্যান্ড অর্থমন্ত্রী হওয়ার পর এটি হচ্ছে তাঁর প্রথম বাজেট। কানাডার ইতিহাসে কোনো নারী অর্থমন্ত্রীর দেওয়া প্রথম বাজেটও এটি।,নিজের নামের প্রতি পুরোপুরি সুবিচার করা এই মুক্তমনের অধিকারী ও অত্যন্ত প্রভাবশালী নারী রাজনীতিক একেবারে হালের প্রথা মেনে রীতিমতো বাজেটের জন্য কেনা নতুন জুতার আনবক্সিং বা মোড়ক উন্মোচনের ভিডিও দিয়েছেন তাঁর টুইটারে। ,এমনিতেও প্রথম নারী অর্থমন্ত্রীর প্রথম বাজেটের জুতা কেমন হবে, তা নিয়ে আগ্রহের শেষ ছিল না কানাডিয়ানদের মধ্যে। তার ওপর এই ভিডিও ফ্রিল্যান্ডের বাজেটের জুতা জোড়াকে নিয়ে এসেছে বিশ্বব্যাপী আলোচনার শীর্ষে। আর ঠিক এই সুযোগের মাধ্যমেই কানাডার অর্থমন্ত্রী ক্রিস্টিয়া ফ্রিল্যান্ড তুলে ধরতে চেয়েছেন কানাডার অর্থনীতিতে নারী উদ্যোক্তাদের উজ্জ্বল ভূমিকাকে।,অত্যন্ত স্টাইলিশ আর অভিনব কালো রঙের এই পাম্প শুর ডিজাইনার এল আইয়ুবজাদেহ আবার পারস্য বংশোদ্ভূত। তাঁর ব্র্যান্ডের নাম ভাজেল। এই জুতা কোম্পানি টরন্টোয় যাত্রা শুরু করেছিল ২০১৫ সালে। অপেক্ষাকৃত নতুন ও ক্ষুদ্র একটি কোম্পানি থেকে বাজেট অধিবেশনের জুতা কেনার পর তিনি ফোন করেন কোম্পানির প্রতিষ্ঠাতা ও ক্রিয়েটিভ ডিরেক্টর এল আইয়ুবজাদেহকে।,খানিকটা উল্টা করে রাখা পার্সি পাঁচ সংখ্যাটির প্যাটার্ন রয়েছে রায়না নামের এই জুতার ডিজাইনে, এমনটাই তিনি বলেছেন। তাই অভিবাসীদের প্রতি সমান গুরুত্ব দিয়ে অর্থনৈতিক উন্নতি সাধনের ব্যাপারে নব প্রত্যয়ের হাতছানি দেখি আমরা ক্রিস্টিয়া ফ্রিল্যান্ডের বাজেটের জন্য কেনা নতুন জুতা জোড়ায়। আর সেই সঙ্গে দেশীয় কাঁচামালে তৈরি দেশীয় ডিজাইনকে তুলে ধরার ব্যাপারটি তো আছেই। ,আরও রয়েছে টরন্টোর ডাউন টাউনে তাঁর নিজের নির্বাচনী এলাকার একটি প্রতিষ্ঠান থেকে বাজেট অধিবেশনের জন্য জুতা কেনার বিষয়টি। ২৯৫ ডলার দিয়ে তিনি ‘রায়না’ নামের এই জুতা জোড়া কিনে সমর্থন দিলেন ক্ষুদ্র উদ্যোক্তাদের। কারণ, তিনি কোভিড থেকে অর্থনীতিকে উদ্ধারের কর্মসূচিকে ‘ফেমিনিস্ট রিকভারি’ হিসেবে আগেই ঘোষণা দিয়েছিলেন।,তাই তো তিনি বেছে নেন ছোট প্রতিষ্ঠানে তৈরি কানাডার ওয়ার্কিং উইম্যানদের পায়ে দেওয়ার জুতা। এর মধ্যে দিয়ে আরও গুরুত্ব পান একজন নারী উদ্যোক্তা, নারী ডিজাইনার তথা অভিবাসী। এ প্রতিষ্ঠানের স্লোগানই হলো ‘ওয়াক হাউ ইউ ওয়ান্ট’, অর্থাৎ তুমি যেভাবে চাও, সেভাবেই হাঁটো।,ফ্যাশন দুনিয়ায় এখন যে নতুন জোয়ারটি এসেছে, তা হলো নিছক ফ্যাশনের জন্য যেন ফ্যাশন না হয়। ফ্যাশনের মাধ্যমে পরিবেশ সংরক্ষণ, এথিকাল বা নৈতিক শিল্পপ্রক্রিয়া, মানবকল্যাণ আর বিশ্বশান্তির বার্তা দিতে পারাটাই সত্যিকারের ফ্যাশন আইকনদের সার্থকতা। আর বাজেটের জন্য কানাডার অর্থমন্ত্রীদের নতুন জুতার ঐতিহ্যবাহী প্রথাটি এদিক থেকে অনেকটাই এগিয়ে আছে, এ কথা বলাই যায়।"
শাড়ির সঙ্গী ক্রপ টপ,"ব্লাউজের সঙ্গে বাঙালির পরিচয় বেশি দিনের না হলেও এর বিকল্পও বের করে নিয়েছেন হালের ট্রেন্ডি তরুণেরা। শাড়ির স্মার্ট আর বৈচিত্র্যময় উপস্থাপনায় ব্লাউজের পরিবর্তে অনায়াসেই সঙ্গী এখন ক্রপ টপ, শার্ট বা টি-শার্ট।,ব্লাউজের সঙ্গে বাঙালির পরিচয় বেশি দিনের না হলেও এই অল্প সময়ে শাড়ির অন্যতম প্রধান অনুষঙ্গ হিসেবে জায়গা করে নিয়েছে। আগে ব্লাউজ কেবল শাড়ির সঙ্গে পরার একটি পোশাক হিসেবে ব্যবহার হতো। সময় বদলে ব্লাউজের কাট, কাপ এবং স্টাইলিংয়ে এসেছে নানা পরিবর্তন।,মহারানি ভিক্টোরিয়াকে বলা হয় ব্লাউজের উদ্ভাবক। ১৮৭০ খ্রিষ্টাব্দে রানি ভিক্টোরিয়া শাড়ির সঙ্গে মিলিয়ে সাধারণ ব্লাউজের তুলনায় ধরনের একটি ব্লাউজ ডিজাইন করেন। ওই বছরই এটি মেয়েদের আনুষ্ঠানিক পোশাক হিসেবে নির্ধারণ করা হয়; এই ব্লাউজ দ্রুত জনপ্রিয়ও হয়ে ওঠে অভিজাত নারীদের আনুষ্ঠানিক পোশাক হিসেবে। ১৮৯০ সাল থেকে ধীরে ধীরে নারীদের ফ্যাশন এলিমেন্ট হিসেবে ব্লাউজের চাহিদা বাড়তে থাকে।,তবে বাঙালি নারীদের ব্লাউজের সঙ্গে পরিচিত করানোর কৃতিত্বটা কিন্তু ঠাকুরবাড়ির বড় বউ জ্ঞানদানন্দিনী দেবীর। আইসিএস স্বামী সত্যেন্দ্রনাথ ঠাকুরের সঙ্গে তাঁর কর্মস্থল বোম্বে (বর্তমানের মুম্বাই) যাওয়ার জন্য তিনি তাঁর মতো করে যে পোশাকটি শাড়ির সঙ্গে পরার জন্য পার্সি দরজিকে দিয়ে তৈরি করিয়ে নিয়েছিলেন, সেটাই পরে ব্লাউজে পরিগণিত হয়।,বর্তমানে সব নারীর পোশাক তালিকায় আছে নানা রকম ব্লাউজ। এসবই মূলত কাট আর প্যাটার্নের রকমফেরে নানা নাম হয়েছে। তবে হাল ফ্যাশনে এখন ব্লাউজের বিকল্প হিসেবে ক্রপ টপ, টপস কিংবা শার্টের কদর বাড়ছে। ,প্রতিবছর আবহাওয়া, ফ্যাশন, ট্রেন্ড ইত্যাদির সঙ্গে তাল মিলিয়ে ব্লাউজের ডিজাইনে ভিন্নতা দেখা যায়। বর্তমান প্রজন্মের তরুণীরা আবার শাড়ি পরার ধরনকে ট্রেন্ডি করতে ব্লাউজের পরিবর্তে বেছে নিচ্ছেন ক্রপ টপ কিংবা শার্ট। এগুলো ওয়েস্টার্ন আউটফিট হলেও তাঁরা প্রাচ্য-পাশ্চাত্যের স্টাইলের সমন্বয় করে দারুণ স্টাইল স্টেটমেন্ট তৈরি করে নিচ্ছেন। উভয় সংস্কৃতির মিশেলে শাড়ির লুকে যেমন আসে নতুনত্ব, তেমনি দুটো ভিন্ন সংস্কৃতির পোশাকের ফিউশনে তৈরি হয় ফ্যাশনের নতুন ধারাও। ক্রপ টপ এবং শার্ট মাল্টি স্টাইলিং ফ্রেন্ডলি হওয়ায় শাড়ির সঙ্গে মানিয়ে যায় সুন্দরভাবে। ,অন্যদিকে এগুলোর ফিট নিয়েও অত বিপাকে পড়তে হয় না। সব ধরনের বডি শেপের সঙ্গে মানিয়েও যায় সাবলীলভাবে। যেহেতু এসব টপের কাট ব্লাউজের চিরাচরিত কাটের বাইরে এবং আলাদা, তাই শাড়িকে নানানভাবে স্টাইল করে পরা যায়; একই সঙ্গে ব্লাউজকে (শার্ট বা ক্রপ টপ) হাইলাইট করাও যায়; আর এই প্রবণতাও বাড়ছে। এ ক্ষেত্রে তরুণীরা শার্ট কিংবা ক্রপ টপ এক রঙা শাড়ির সঙ্গে কন্ট্রাস্ট হিসেবে পরে থাকেন। আবার শাড়ি একটু ভারী হলে ব্লাউজের ক্ষেত্রে একদম সাদামাটা কিছু বেছে নেন।,এই স্টাইলে মেলে একাধিক সুবিধা। এক. এতে বানানোর ঝামেলা নেই; ফলে খরচও বাঁচে। দুই. মিক্স অ্যান্ড ম্যাচ করে পরা যায়। তিন. গরমে পরতেও আরাম মেলে। আবার যেকোনো ঋতুতেই পরা যায়; চার. ইউনিভার্সিটিতে পড়া তরুণীদের প্রায়শই নানা প্রেজেন্টেশনে শাড়ি পরতে হলে ব্লাউজের জন্য আলাদাভাবে ভাবতে হয় না। পাঁচ. সবচেয়ে বড় কথা হলো, পোশাকের পুনর্ব্যবহারকে এভাবে উৎসাহিত করে ফ্যাশনকে টেকসই করা যায়। ফলে কমে ফ্যাশনবর্জ্য। কমে দূষণ।,আজকাল সবার ক্লোজেটেই শার্ট কিংবা ক্রপ টপস থাকায় এর সঙ্গে শাড়ি পেঁচিয়ে নিলে কোনো ঝক্কি ছাড়াই আসে স্মার্ট লুক। ফ্যাশন ডিজাইনাররা প্রতিনিয়তই ব্লাউজের ডিজাইনে ভিন্নতা নিয়ে আসছেন। আবহাওয়ার কথা মাথায় রেখে হাল ফ্যাশনে এখন ঢিলেঢালা, আরামদায়ক ব্লাউজেরই চাহিদা বেশি।,এ ক্ষেত্রে ফ্যাশন হাউস ওয়্যারহাউজের স্বত্বাধিকারী তাসনিম ফেরদৌস বলেন, ‘ক্রপ টপগুলো নরমাল ব্লাউজের তুলনায় একটু বড় এবং ঢিলেঢালা হওয়ায় আমাদের দেশের আবহাওয়ার সঙ্গে সুন্দরভাবে মানিয়ে যায়। এ ছাড়া ক্রপ টপ দিয়ে শাড়িকে নানা স্টাইলে পরা যায়। নানাভাবে ব্যবহার করা যায় বলেই এটি ফ্যাশনে দ্রুত সময়ে অধিক জনপ্রিয়তা পেয়েছে।,ম্যাটেরিয়ালের ক্ষেত্রে সুতি, জর্জেট, সিল্ক ইত্যাদি তুলনায় বেশি আরামদায়ক। তাই তিনি ক্রপ টপগুলো ডিজাইনের ক্ষেত্রে সুতি কাপড়কে প্রাধান্য বেশি দিয়েছেন তিনি।এ নিয়ে বেশ কয়েকজন তরুণীর সঙ্গে কথা বলে জানা যায় তাঁদের মনোভাব। ক্রপ টপগুলো ফ্যাশন–ফ্রেন্ডলি এবং আরামদায়ক হওয়ায় নানা স্টাইলে শাড়ির সঙ্গে পরতে স্বাচ্ছন্দ্যবোধ করেন তাঁরা। লাইফস্টাইল ব্লগার আশফি অনাদি শাড়ির সঙ্গে ক্রপ টপ আর শার্ট পরতেই বেশি পছন্দ করেন। এভাবে স্টাইলিং করার ফলে একই আউটফিটকে অনেক রকমভাবে ব্যবহার করা সম্ভব হয়। আমাদের শাড়িতে আসে ওয়েস্টার্ন লুক; যা খুবই ফ্যাশনেবল।,বাজারে নানা ধরনের ক্রপ টপ পাওয়া যায়। ঢাকা কলেজের উল্টো পাশে (ওডিসি) নিটের ক্রপ টপ পেয়ে যাবেন ১৫০-৩০০ টাকার মধ্যে। আর কাপড় ও ডিজাইন ভেদে শার্ট মিলবে নানান দামের। অনলাইন ফ্যাশন হাউসগুলোতেও এখন নানা ধরনের ক্রপ টপ কিংবা শার্ট স্টাইলের ব্লাউজ পাওয়া যাচ্ছে। এতে আলাদাভাবে টেইলরের কাছে দৌড়াদৌড়ির প্রয়োজন পড়ে না; আবার গরমে মার্কেট ঘুরে ম্যাচ করে কেনার ঝামেলাও থাকে না।,সবচেয়ে বড় কথা হলো, করোনার সময় বাসায় বসেই কেনা যাবে অনলাইনে অর্ডার করে। মনের মতো ক্রপ টপ ব্লাউজ বা শার্ট পাওয়া যাবে বিবিআনা, ওয়্যার হাউজ, তায়সা ইত্যাদি নানা অনলাইন ব্র্যান্ডগুলোয়।"
জমকালো ব্লাউজ,"ব্লাউজ শাড়ির অনুষঙ্গ। কিন্তু চলতি ধারায় নতুন কাট, নতুন নকশার গুণে কখনো কখনো ব্লাউজ ছাপিয়ে যায় শাড়িকেও। ঈদ ফ্যাশনে তাই অভিনব ডিজাইনের ব্লাউজের বাড়তি কদর থাকবে এবারও।,পোশাকের পরিপূরক—একটি ছাড়া আরেকটি অসম্পূর্ণ। শাড়ি ও ব্লাউজ সে রকমই। একটি তুলে ধরে আরেকটি মাধ্যমকে। তবে ব্লাউজের নকশা বেশি ভাবায়। একদম মিলিয়ে ব্লাউজ পরার ধারা অনেক দিন আগেই বিদায় নিয়েছে। শাড়ির সঙ্গে ব্লাউজের কাপড় মেলানো হলে নকশায় আসতে পারে নাটকীয়তা। আর ঈদের ফ্যাশনেও এসেছে এই নাটকীয়তা। নতুন ধারার নতুন কাটের ব্লাউজে ঈদের উৎসবমুখরতা মিলে যায় পুরোপুরি।,শাড়ি–ব্লাউজ পরার মূল ভাবনাতেও এসেছে পরিবর্তন। ক্রপটপ, শার্ট, টি-শার্ট যেকোনো কিছুর সঙ্গেই শাড়ি পরা যায়। দরকার আত্মবিশ্বাস। তবে শাড়ির সঙ্গে ব্লাউজ এখনো এগিয়ে। শাড়ি যদি জমকালো বা আনুষ্ঠানিক হয়, নজর দিন ব্লাউজের কাট-ছাঁটে। এতে সুরে সুরে ছন্দ মিলে যাবে।,যেকোনো পোশাকের বেলাতেই আরামকে এগিয়ে রাখবেন। পায়ে হিল পরে কেউ ঘণ্টার পর ঘণ্টা দাঁড়িয়ে থাকতে পারেন না। সেখানে অনেকে আবার কেডস বেছে নেন। ব্লাউজের বেলাতেও কাপড় আর কাটকে গুরুত্ব দিন। নিরীক্ষাধর্মী ব্লাউজ পরতে পছন্দ করেন যাঁরা, অগণিত নকশা তাঁদের অপেক্ষায়। অদ্রিয়ানা এক্সক্লুসিভের স্বত্বাধিকারী নাজিয়া হাসান জানালেন, ব্লাউজে কোন নকশা করবেন, সেটা ঠিক করার পর মানানসই কপড়টিও বেছে নিতে হবে। না হলে খাপে খাপ মিলবে না।,ব্লাউজে হাতার নকশা গুরুত্ব পাচ্ছে এখন। প্রজাপতি, বিশপ, র‌্যাফেল, বেলহাতা ইত্যাদি। র‌্যাফেল হাতার জন্য নেট, অরগাঞ্জা, মসলিন ভালো। খুব বেশি ফোলা চাইলে টিস্যু কাপড় ব্যবহার করা যায়। সুতি কাপড় দিয়ে হাতাকাটা, অফ শোল্ডার, হল্টার নেক, ব্যাক লেস ব্লাউজ বানানো যায়। ফ্রিল খুব চলছে নকশায়। এটা অনেক আগের নকশা। মাঝখানে ছিল না। এখন আবার এসেছে ফিরে। ফ্রিল গলায়, হাতায় কিংবা ব্লাউজের নিচের অংশেও আটকে নিতে পারেন, জানালেন নাজিয়া হাসান। এ ছাড়া লাটকান ব্লাউজ আছে, যেটাতে বিভিন্ন ধরনের ট্যাসেল ব্যবহার করা যায়।,উঁচুগলা, কনুই পর্যন্ত ‘শাবানা হাতা’ মানিয়ে যায় যেকোনো বয়সেই। স্প্যাগেটি ব্লাউজ, পিটার প্যান ব্লাউজেও বেশ ভিন্নতা আনা যায় সাজে। আছে শিয়ার নেক ব্লাউজ। গলার কাছে ওপরের দিকটাতে লাইনিং দেওয়া থাকে না। শুধু নিচের অংশে লাইনিং দিয়ে ছোট গোলগলা বা বোট নেক করে বানাতে পারেন। প্রিন্সেস কাটের ছড়ানো গলায় নেকলেস ভালো লাগে। তিন কোনা গলা তো সব সময়ই ছিল, আছে, থাকবে। লেয়ারিং করে পরার ধারাটা এ বছরও আছে। সে ক্ষেত্রে জ্যাকেট হতে পারে মসলিনের। ক্রিস ক্রস বা আঙরাখা ব্লাউজও বেশ স্টাইলের। শার্ট স্টাইলের ব্লাউজও দাওয়াতের বাইরে সাধারণ সময়ে পরে ঘোরার জন্য বেশ আলোচিত।"
স্নিগ্ধ সৌন্দর্যের ট্রেন্ডি কালেকশন,"নার্গিসাস। শব্দটির মধ্যে অদ্ভুত ব্যঞ্জনা আছে। শব্দটা নজরুলের একটি গানের প্রথম লাইন মনে করিয়ে দেয়—বুলবুলি নীরব নার্গিস বনে। নার্গিস আসলে একটি ফুল। ইরানে শীত শেষে বরফ গলার পর সেই পানি গড়িয়ে নামে সমতলে। স্রোতস্বিনীর ধারেই জন্ম হয় নার্গিসের। ,আনতমুখ নার্গিসকে দেখে মনে হয় স্বচ্ছ্বতোয়া জলে নিজেই যেন নিজের ছায়া দেখছে নির্নিমেষ। এই প্রসঙ্গে মনে পড়ে যায় নার্সিসাসের কথা। গ্রিক পুরানের বর্ণিত ফুল নার্সিসাস। এই ফুলের জন্মকাহিনির সঙ্গে জড়িয়ে আছে এক সুদর্শন যুবকের নাম, যে মুগ্ধ ছিল আপন সৌন্দর্যে।,নার্গিস থেকে নার্সিসাস পর্যন্ত অনেক কথা হলো। যেখানে মূল বিষয়টিই আসলে সৌন্দর্য। এই সৌন্দর্যের রেশ ধরে এবার আসা যাক নার্গিসাস প্রসঙ্গে। নার্গিসাস একটি নতুন ফ্যাশন লেবেল। দেশের অন্যতম শীর্ষ ফ্যাশন ব্র্যান্ড লা রিভ ৮ এপ্রিল লঞ্চ করতে চলেছে এই নতুন লেবেল: নার্গিসাস বাই লা রিভ। লেবেলটি নারীদের জন্য। ,যেকোনো বয়সী নারীর জন্য বললে ভুল হবে না। যদিও তরুণীরাই মূল লক্ষ্য। ঈদ সংগ্রহ দিয়েই শুরু হচ্ছে নার্গিসাসের অভিযাত্রা। লা রিভের প্রধান নির্বাহী পরিচালক মুন্নুজান নার্গিস কয়েক দিন আগে তাঁর স্বপ্নসন্তান নার্গিসাসকে বর্ণনা করলেন মাত্র তিনটি শব্দে: বিউটি, প্যাশন, লাভ। সংক্ষিপ্ত হলেও গভীর দ্যোতনাময়।,মুন্নুজান নার্গিস নিজের অফিসে বসে সেদিন জানালেন নার্গিসাসের জন্মের ইতিকথা। দেখালেন সংগ্রহের ছবি ও ভিডিও। বললেন, মানুষ যেন নিজের স্বপ্নকে ধারণ করতে পারে, সেই ধারণা থেকেই সৃষ্টি হয়েছে লা রিভের। দেখতে দেখতে এই ব্র্যান্ড এক দশকের বেশি সময় পার করে ফেলেছে। ,এরই মধ্যে ফ্যাশন অনুরাগীদের অপরিমেয় ভালোবাসাও পেয়েছে। দেশজুড়ে জনপ্রিয় হয়ে উঠেছে লা রিভ। এই পথচরায় লা রিভ ভক্তদের বিশেষ চাহিদাও আমরা জেনেছি। লা রিভের কাছে তাঁরা তাঁদের প্রত্যাশার কথা বলেছেন। সেই প্রত্যাশার স্বরূপও আমরা অনুধাবন করার চেষ্টা করেছি।,একটু থেমে প্রসঙ্গের রেশ রেখেই নার্গিসাস প্রসঙ্গে এলেন মুন্নুজান নার্গিস। তিনি বললেন, ‘আমরা আমাদের লয়্যাল ক্লায়েন্টদের চাহিদার বিষয়টি নিয়ে বিশদে ভেবেছি। জরিপ করেছি। তাঁদের মনোভাব বোঝার চেষ্টা করেছি। এসবই একটি নতুন লেবেল বাজারে আনার ক্ষেত্রে অনুঘটক হয়েছে। তবে নির্দিষ্ট প্রক্রিয়ার মধ্য দিয়েই আমরা নতুন একটি লেবেল নিয়ে আসার সিদ্ধান্ত নিই। সেই অনুযায়ী পরিকল্পনা করা হয়। তারই বাস্তব রূপ এই নার্গিসাস।’,তিনি স্পষ্ট করেছেন যে নার্গিসাস কোনো সাবব্র্যান্ড বা ব্র্যান্ড আন্ডার আ ব্র্যান্ড নয়; বরং এটা একটা লেবেল। হাই এন্ড ফ্যাশন লেবেল। নির্দিষ্ট মার্কেট সেগমেন্টের জন্য।,এই লেবেলকে ঘিরে আলাদা করে ব্র্যান্ডিং কৌশল সাজানো হয়েছে। এর ব্র্যান্ড ইউনিভার্স লা রিভের থেকে একেবারেই আলাদা। গোটা আয়োজনেই সেটা প্রতীয়মাণ। নার্গিসাস শব্দটির টাইপোগ্রাফি থেকে ব্র্যান্ড কালার (কালো জমিনে গোলাপি ফুল। সাদা অক্ষরে লেখা নার্গিসাস), হ্যান্ডট্যাগসহ বিপণনের সবকিছু। এমনকি প্রতিটি স্টোরেই থাকছে আলাদা কর্নার। সেই অংশের সজ্জায় লা রিভের মধ্যে থেকেও আলাদা করা যাবে নার্গিসাসের ভিজ্যুয়াল মার্চেন্ডাইজিংকে।,এবার আসা যাক নার্গিসাসের সংগ্রহে। ঈদ সংগ্রহ দিয়েই শুরু হচ্ছে; ঈদ এবার ভরা গ্রীষ্মে। আমাদের দেশের গরমেরও একটা বৈশিষ্ট্য আছে। ঊর্ধ্বমুখী তাপমাত্রা, ভ্যাপসা গরম, অধিক আর্দ্রতায় নাভিশ্বাস ওঠে সবার। এ সময় প্রয়োজন আরামদায়ক পোশাক। বায়ুচলাচলে সক্ষম মোলায়েম কাপড়, প্রশান্তিময় রং; এসব বিবেচনায় রাখা হয়েছে। আবার উৎসবের আমেজও তো উপেক্ষা করা যাবে না। অতএব উভয় বিষয়কে সমন্বয় করেই তৈরি করা হয়েছে নার্গিসাসের সূচনাসংগ্রহ তথা ঈদ সংগ্রহ।,এ জন্য গুরুত্ব দেওয়া হয়েছে কাপড়, ডিজাইন এলিমেন্ট, প্রিন্ট, স্টিচিংসহ প্রতিটি ক্ষেত্রে। নিশ্চিত করা হয়েছে প্রতিটি পণ্যের মান। চলতি গ্রীষ্মের আন্তর্জাতিক কালার ট্রেন্ডের সঙ্গে বাংলাদেশে ক্রেতাদের রং ও অনুরাগের মিল রেখেই তৈরি হয়েছে এই সংগ্রহ। যেখানে প্যাস্টেলের নানা শেডের উপস্থিতি নিশ্চিত করে দৃষ্টিসুখ। কিছু মৌলিক রঙের পাশাপাশি মিশ্র রঙের নান্দনিক উপস্থাপনাও উল্লেখের দাবি রাখে। এই প্যালেটে স্থান করে নিয়েছে বেজ, ক্রিম, সাদা, লেমন, সোনালি, পিচ, গোলাপি, বেগুনি, নীল, ফিরোজা ও হলুদ।,মিনিমালিস্টিক ধারণাকে প্রাধান্য দিয়ে, উচ্চ বৃত্তের জন্য তৈরি এই সংগ্রহে ব্যবহার করা হয়েছে পিওর মসলিন, সাটিন-ভিসকস, সিল্ক, শিফন, টিস্যু, অরগাঞ্জা, ফেইলি ও সেলুলোজবেজড ফেব্রিক।,কাপড় পেয়েছে সবিশেষ গুরুত্ব, ছোট্ট করে যোগ করেন মুন্নুজান নার্গিস।পোশাকের সৌন্দর্যবর্ধনে নানা ধরনের নিরীক্ষা দৃষ্টিগোচর হয়েছে এই কালেকশন নিয়ে তৈরি প্রেজেন্টেশন দেখতে দেখতে। জমিন অলংকরণে স্ক্রিন প্রিন্ট আর ডিজিটাল প্রিন্ট ছাড়াও ব্যবহার করা হয়েছ টাই-ডাই। আবার কিছু পোশাকে জারদোজি, কারচুপি ও অন্যান্য হ্যান্ড এমব্রয়ডারি যোগ করেছে উৎসবপোশাকের বাড়তি গ্ল্যামার।,তবে ভ্যালু অ্যাডিশনের আধিক্যে কাপড়ের মূল সৌন্দর্য বিনষ্ট করা হয়নি। বরং পরিমিত ব্যবহার পোশাককে দিয়েছে আভিজাত্য। সঙ্গে মাত্রা যোগ করেছে টায়ার, ফ্লেয়ার, র‌্যাফল, ড্রেপ ও ফ্রিল।,এই সংগ্রহে মূল খেলাটা হয়েছে কাট ও প্যাটার্নে। ওয়েস্টার্ন পোশাকের পাশাপাশি উপমহাদেশীয় ঐতিহ্যবাহী পোশাকের সমসাময়িক উপস্থাপনা মুগ্ধ করবে। চলমান ট্রেন্ড অনুসৃত নার্গিসাসের ঈদ সংগ্রহের প্রতিটি পোশাকের শিলুয়েট চোখে পড়ার মতো। ,এসব পোশাক পরা যাবে যেকোনো উৎসব ও অনুষ্ঠানে। পার্টির পোশাক হিসেবে আমাদের ধরাবাঁধা চিন্তাকে বাতিল করে দেয় নার্গিসাস। বরং স্নিগ্ধ রঙের এসব পোশাক পার্টিপোশাককে নতুনভাবে অর্থবহ করে তোলে। কেবল পার্টি নয়; পরা যাবে বিয়ে, গেট টুগেদার, রাত্রি ও সান্ধ্য আয়োজন এমনকি রেড কার্পেটেও। এই সংগ্রহে আছে সেলিব্রেটি-স্টাইলড সারারা ও কামিজ, পার্টি গাউন, লং টিউনিক ও শ্রাগ, ড্রেপড টিউনিক, স্কার্ট-টপ, স্কার্ট-পালাজ্জো, এক্সট্রা লেংথের কামিজের সঙ্গে সালোয়ার, পেপলাম টপ, সিঙ্গল কামিজ। দোপাট্টাগুলোয়ও আলাদা নজর দেয়া হয়েছে। ,মিক্স-ম্যাচ করেও পরা যাবে। কিছু কিছু পোশাকের জন্য আলাদা করে বটম রাখা হচ্ছে না; সে ক্ষেত্রে পছন্দসই বটম লা রিভ থেকেই নিয়ে নেওয়া যাবে বলে জানালেন প্রতিষ্ঠানের প্রধান নির্বাহী পরিচালক।,কাট ও প্যাটার্ন, রং, জমিন অলংকরণ ও তৈরি—প্রতিটি ধাপে সৃজনশৈলী আর উপকরণ ব্যবহারে যথাযথ মনোযোগ পোশাকগুলোকে দিয়েছে নিখুঁত অবয়ব। ফলে পরিধানকারী অনায়াসেই হয়ে উঠবেন অনন্য। বুলিয়ে যাবে অন্যের সপ্রশংস দৃষ্টি। চাকচিক্যের বাহুল্যবর্জিত ও পরিশীলিত পোশাকগুলো যে কাউকে করে তুলবে আভিজাত্যময় অথচ নির্মল সুন্দর।,যে ধরনের এবং মানের পোশাকের জন্য আমাদের অনেকেই ছোটেন বিদেশে, সেই পোশাকই এখন হাতের নাগালে এনে দিয়েছে নার্গিসাস। আগেই উল্লেখ করেছি এই সংগ্রহ কেবল নারীর জন্য। ফলে লা রিভের পুরুষ অনুরাগীদের কিঞ্চিৎ ঈর্ষা হতেই পারে!,বস্তুত মানুষ নিজেকেই সবচেয়ে বেশি ভালোবাসে। অসনে, বসনে, সজ্জায় নিজেকে প্যামপার করতে পছন্দ করে। করেও। নিজেকে সাজাতে তাই সবচেয়ে ভালোটাই খোঁজে। ,নার্গিসাস দেশের ফ্যাশন অনুরাগীদের জন্য দিচ্ছে সেই ভালোর সন্ধান; যা পরে কেবল নিজের সৌন্দর্যে নিজেই মুগ্ধ হবেন না, বরং অন্যের প্রশংসাও পাবেন। উৎসবে নিজেকে যাঁরা ট্রেন্ডি আর স্মার্ট লুকে অনন্য হয়ে উঠতে চান, তাঁদের জন্য এবারের ঈদ হতে পারে অন্য রকম। অন্তত নার্গিসাসের ট্রেন্ডসেটিং কালেকশানের কল্যাণে। তখন আর ইকবালের কবিতার মতো নার্গিস ফুলকে এক জোড়া মুগ্ধচোখের জন্য দীর্ঘ প্রতীক্ষার প্রয়োজন পড়বে না; বরং নার্গিসাসে অনিন্দ্যসুন্দর নারী নজর কাড়বে যে কারো। "
ভালোবেসে তোমার বসনে,"বিরাট কোহলির ওয়ার্ডরোব থেকে টি-শার্ট আর জ্যাকেট নিয়ে পরতে বেশ লাগে বলিউড সুন্দরী আনুশকা শর্মার। আর সে কথা অকপটে তিনি বলেছেন একবার বোগ ইন্ডিয়াকে দেয়া সাক্ষাৎকারে। সেলিবিট্রি থেকে আমজনতা, হয়ত অনেকেই পরে থাকেন স্বামী বা বয়ফ্রেন্ডের পোশাক। এটা কেবল কাজ চালানো বা স্বাদ বদলানো নয়, বরং কাজ করে নির্মল ভালোবাসাও। ,নিজের ড্রেসের কালেকশনে একঘেয়েমি এসে গেলে শপিংয়ে না ছুটে চাইলে আপনিও আপনার বয়ফ্রেন্ড অথবা স্বামীর ওয়ার্ডরোব থেকে কিছু জিনিস কয়েকবার পরা জন্য বা একেবারেই নিয়ে নিতে পারেন। এতে এক ঢিলে দুই পাখি মারা হবে। ছেলেদের ওয়ার্ডরোবে আপনি পেয়ে যাবেন স্টাইল আপ করার মতো সীমাহীন কালেকশন। আপনার লুকে স্টাইলিশ চেঞ্জও আসবে। উপরি পাওনা হিসেবে প্রিয় মানুষটির ঘ্রাণ আর স্মৃতিচিহ্ন তো আছেই। আপনার ভালোবাসার মানুষটি তার শখের পোশাকে আপনার ভাগ বসানো নিয়ে প্রশ্ন তুললে তাকে এটাই বলুন। নিশ্চয়ই বুঝবে। আফটার অল, শেয়ারিং ইজ কেয়ারিং!,শুধু ক্ল্যাসিক সাদা নয়, অন্য যেকোনো রঙের শার্ট বেছে নিতে পারেন আপনার প্রিয় মানুষটির ক্লজেট থেকে। হতে পারে সেটি ফ্লানেল বা সুতির প্লেইড শার্ট। শার্টটি ওভারসাইজ হলেও কোনো সংশয় না রেখে পরে ফেলুন। কারণ, ফ্যাশনে ‘ওভারসাইজ ইজ অলওয়েজ বেটার’। জিনসের সঙ্গে বাটন ডাউন বা টাক ইন দুভাবেই পরতে পারেন। স্লিভ বেশি লম্বা হয়ে থাকলে ফোল্ড করুন। চাইলে টি-শার্টের ওপর লেয়ারিংও করা যায়। একটু অন্য রকম স্টাইল করতে চাইলে স্কার্ট, মিডি বা লং ড্রেসের ওপর নটআপ করুন। আপনাকে দেখাবে আকর্ষণীয়।,অবশ্যই আপনি আপনার স্বামী বা বয়ফ্রেন্ডের টি-শার্ট পরতে পারেন! সলিড কালারের চেয়ে বেছে নিন প্রিন্ট অথবা গ্রাফিক টি-শার্ট। তবে সেটা আপনার ব্যক্তিত্বের সঙ্গে না মানালে সলিড কালারই বাছুন। জিনস, লেগিংস, স্কার্ট—যেকোনো কিছুর সঙ্গে সহজেই পেয়ার করে পরতে পারেন।,ট্রেন্ডে খুব চলছে ডেনিম আর লেদার জ্যাকেট। ওভারসাইজ হলে তো কথাই নেই। কখনো কখনো ওভারসাইজ জ্যাকেট ফিট জ্যাকেটের চেয়ে বেশি স্টাইলিশ দেখায়। সে ক্ষেত্রে আপনার মানুষটির জ্যাকেটগুলো আপনাকে ভালোই মানিয়ে যাবে। শুধু শার্ট-প্যান্টের ওপর নয়, স্কার্ট বা ফতুয়া, এমনকি কামিজের ওপরও পরতে পারেন।,আপনার যদি থাকে স্কিনি জিনস থাকে, তাহলে অনায়াসেই বয়ফ্রেন্ডের জাম্পারটি নিয়ে (অথবা কেড়ে) নিন। এটি আপনি লেগিংস বা স্কার্টের ওপরও পরতে পারেন।,বয়ফ্রেন্ড বা হাবির ফরমাল কোট ট্রাই করতে ভয় বা সংকোচ করবেন না। আপনার যেকোনো পোশাক, এমনকি শাড়ির ওপরও এটি মানিয়ে যাবে। আর ক্যাজুয়াল ব্লেজার জ্যাকেটও শার্ট, টি-শার্ট, কামিজ, শাড়ি—সবকিছুর ওপর পরা যায়। বটম হিসেবে বেছে নিন প্লিটেড প্যান্ট, পালাজ্জো বা যেকোনো ধরনের জিনস প্যান্ট।,সব মেয়ের কাছেই প্রিয় ‘বয়ফ্রেন্ড জিনস’। এই বিশেষ জিনসের নাম এমন হওয়ার কারণ ছেলেদের জিনসের মতো এর কাট আর টেইলারিং। তবে এখন মেয়েদের ‘বয়ফ্রেন্ড জিনস’-এর কথা বলছি না। বলছি আপনার বয়ফ্রেন্ডের জিনসের কথা। হয়তো ভাবছেন, এবার একটু বেশি বাড়াবাড়ি হয়ে যাচ্ছে না? মোটেই না! আপনি আপনার বয়ফ্রেন্ড অথবা স্বামীর জিনস, এমনকি ট্রাউজারও নির্দ্বিধায় পরে স্টাইলিশ একটা লুক আনতে পারেন। পরুন টি-শার্ট বা শার্টের সঙ্গে। হাই ওয়েস্ট, লো ওয়েস্ট—দুভাবেই পরা যায়। বেশি লম্বা হলে হাই হিল বা প্ল্যাটফর্ম স্নিকারের সঙ্গে পরতে পারেন। কোমরে না আঁটলে হাল ছেড়ে দেবেন না, প্লিজ! বেল্ট দিয়ে আঁটকে নিন। সবই যখন নিচ্ছেন, তখন বেল্টটাও আপনার ‘ওনার’ ক্লজেট থেকে বেছে নিন। সুখের বিষয়, ট্রাউজার বা পাজামা প্যান্টে এত হ্যাপা নেই।,বয়ফ্রেন্ড বা স্বামীর এক্সেসরিজ ব্যবহারে কার্পণ্য করবেন না। তার ওভারসাইজ চেন ঘড়ি ব্রেসলেটের মতো পরতে পারেন। ব্রেসলেট তো অবশ্যই। রোদের দিনে সঙ্গী হতে পারে তার সানগ্লাস বা বেসবল ক্যাপ। আর শীতে টোক বা বিনি টুপি। বেল্টের কথা তো আগেই বলেছি। ফেদোরা বা কাউবয় হ্যাট থাকলে সেটিও পরে দেখতে পারেন। আশা করি খারাপ লাগবে না। তাহলে আর দেরি কেন! উইশ ইউ আ ভেরি হ্যাপি ‘হিজ ক্লজেট’ হান্টিং!"
এমন যদি হতো,"ফ্যাশন ফটোশুটের মাধ্যমে সমাজ বদলের বার্তা দেওয়ার কাজ চালিয়ে যাচ্ছে নতুন ফ্যাশন ব্র্যান্ড চল। তাদের সাম্প্রতিক ফটোশুটে নারীর প্রতি পুরুষের দৃষ্টিভঙ্গি বদলের বিষয়টি গুরুত্ব পেয়েছে।,এই শুটকে খুব কাছ থেকে পর্যবেক্ষণে একটা বিষয় স্পষ্ট, এখানে পোশাক মুখ্য নয়; বরং সচেতনতা সৃষ্টিই মূল লক্ষ্য। সেই সচেতনতা নারীর পক্ষে ও নারীর জন্য। পুরুষ এবং অবশ্যই চারপাশের মানুষের মনোভাব বদলানো। তাই তো এই ফ্যাশন শুটের মূল প্রতিপাদ্য: আমার পোশাক নয়, বরং আপনার দৃষ্টিভঙ্গি।,পুরুষতান্ত্রিক সমাজে নারী এবং ট্রান্সজেন্ডারদের প্রতি দৃষ্টিভঙ্গি কেমন, তা নতুন করে বলার অপেক্ষা রাখে না। বরং বাংলাদেশে নারীরা নানাভাবে পীড়নের শিকার হয়ে থাকেন। এর আবার নানা রূপও আছে। কখনো সোচ্চার, তো কখনো নিরুচ্চার।,পথেঘাটে চলাচলে কত অস্বস্তির মুখে যে তাঁদের পড়তে হয়, তার ইয়ত্তা নেই। বিশেষত পাবলিক প্লেসে একটু সেজেগুজে কেউ গেলে তাঁর দিকে তাক করে হাজারো চোখ। জ্বলতে থাকে ফ্ল্যাশ বাল্বের মতো। আর সেই নারী পড়ে যান ভয়ংকর মানসিক যন্ত্রণার মধ্যে। অথচ সামান্য আন্তরিকতা, একটু মানবিক বোধে বদলে যেতে পারে ছবিটা।বলতে গেলে এই ফটোশুটের মধ্যে দিয়ে তেমনই বার্তা দেওয়ার উদ্যোগ নিয়েছে চল।,চল একটি নবীন ফ্যাশন ব্র্যান্ড; টেকসই ও নৈতিক পোশাক নিয়ে কাজ করে; সমাজ বদলের মাধ্যম হিসেবেই পোশাককে দেখছে তারা। সে জন্যই তো ফাস্ট ফ্যাশনকে নিরুৎসাহিত করার পাশাপাশি প্রকৃতিকে বাঁচাতে প্রতিশ্রুতিবদ্ধ। চল আবার পারার একটি স্বপ্ন-উদ্যোগ; পারা কাজ করে চলেছে টেকসই যাপন আর প্রকৃতিবান্ধব স্থাপত্য নিয়ে।,যা হোক, এই শুটে বিশেষভাবে তুলে ধরা হয়েছে আমাদের এই পুরুষতান্ত্রিক সমাজে একজন নারী এবং ট্রান্সজেন্ডার সদস্যের পাবলিক প্লেসে নিজের উপস্থিতিকে স্বচ্ছন্দ করতে, সবার মধ্যে সেই বোধ, সেই সচেতনতা তৈরি করতে, যাতে তাঁরা অন্যের বিরূপ এবং লোলুপ দৃষ্টির শিকার না হন, কোনো উটকো মন্তব্য ভেসে না আসে, কারও আচরণ আপত্তিকর বা অসম্মানজনক না হয়। স্বাভাবিকভাবেই তাঁদের গ্রহণ করা হবে আর পাঁচজন যাত্রীর মতোই। এ জন্যই বেছে নেওয়া হয় মহাখালী বাস টার্মিনাল।,এই শুটে অংশ নিয়েছিলেন উদ্যোক্তা ডায়ানা মনিকা ম্রোং, চাকরিজীবী নন্দিনী আহমেদ, এ লেভেলের ছাত্রী মোহ হ্লা ই, আর্কিটেকচারের ছাত্রী সমৃতা চন্দ, ভূগোল ও পরিবেশবিদ্যার ছাত্রী তাহসিন তামান্না নদী, হাউসহেল্প শাফিয়া আকতার, অভিনয়শিল্পী, ছাত্রী ও ট্রান্সজেন্ডার অধিকারকর্মী তাসনুভা আনান এবং ট্রান্সজেন্ডার অধিকারকর্মী জয়া সিকদার।,চলের সঙ্গে কাজ করতে প্রত্যেকেই স্বচ্ছন্দ বোধ করেন। ‘এ ছাড়া চলের পোশাকে থাকে কোনো না কোনো বার্তা; এই বার্তাটা যখন দূত হিসেবে আমরা পৌঁছে দিচ্ছি, তখন নিজেদের আইকন মনে হচ্ছে,’ বললেন ডায়ানা।,নিজের পড়াশোনা, নাটকে অভিনয়ের পাশাপাশি নিয়মিত মডেলিং করে থাকেন তাসনুভা। মডেলিং নিয়ে সমাজের বদ্ধমূল ধারণা ভেঙে দিতে চান তিনি। এ জন্য নিজে মডেলিং করে দেখাতে চান ট্রান্সজেন্ডার নারীরাও মডেল হতে পারেন। এভাবেই তিনি উদ্বুদ্ধ করতে চান অন্যদের। তবে নানা অভিজ্ঞতার মধ্যে দিয়েই যেতে হয় তাঁকে, যা সব সময় প্রীতিকর নয় বলেই মন্তব্য তাসনুভার।,চল নারীর স্বয়ম্ভরতা আর এথনিসিটিকে গুরুত্ব দেয়। এ ছাড়া যে যেমন, তাকে সেভাবেই উপস্থাপন করা হয়। দুটোই বিশেষ প্রশংসার দাবি রাখে বলেই অভিমত মো হ্লার।,জয়া সিকদার ট্রান্সডেজন্ডার নারীদের অধিকার নিয়ে কাজ করেন। তাঁর অভিজ্ঞতাও যথেষ্ট। ফলে তিনি জানেন কীভাবে তাঁকে বা অন্য মেয়েদের দেখা হয়। সেই দৃষ্টিকোণ থেকে এখানে ফটোশুট করা চ্যালেঞ্জিং। ‘কারণ এ ধরনের পরিবেশে তো আমরা নারীদের উপস্থিতি সেভাবে দেখি না। নারী কর্মীও তো নেই। বরং পুরুষদের উপস্থিতি এখানে থাকাটাই স্বাভাবিক।’ এই উদ্যোগে শামিল হয়ে অন্যদের সচেতন করতে পারবেন বলে প্রত্যয়ী তিনি।,সাফিয়া আকতারকে তো চেনাই যাচ্ছিল না। কারণ, তাঁকে আগে দেখেছি তাঁর পেশার ভূমিকায়। এ দিন তাঁকে তারকাই মনে হচ্ছিল। প্রথম দিকে একটু ভয় কাজ করলেও পরে স্বচ্ছন্দ হয়ে যান।,তবে এই শুটের পর পাবলিক প্লেসে যেতে নিজেদের মধ্যে আর কুণ্ঠা কাজ করবে না বলে জানালেন নন্দিনী।,এবার আসা যাকে আসল কথায়; অর্থাৎ পোশাক প্রসঙ্গ; যেটার কথা এতক্ষণ বলাই হয়নি। ফ্যাশন ডিজাইনার শামা কুন তাঁর নতুন সংগ্রহ তৈরি করেছেন পুনর্ব্যবহার উপযোগী কাপড় দিয়ে। এবারের সংগ্রহের পুরোটাই ব্লাউজ, জানালেন পারার একজন পরিচালক ও চল প্রকল্পের নেতৃত্বে থাকা শারারা খান। বললেন, নানা প্যাটার্নের মোট ১০টি ডিজাইনের ব্লাউজ তৈরি করা হয়েছে। দুধরনের কাপড়ে তৈরি হয়েছে এসব ব্লাউজ—পুরোনো শাড়ি এবং তৈরি পোশাক কারখানার বাতিল ডেনিম। পুরোনো কাপড় দিয়ে পোশাক তৈরির সময় বেঁচে যাওয়া টুকরা দিয়ে প্যাচওয়ার্ক করা হয়েছে। আর কাঁথা সেলাইয়ে করা হয়েছে জমিন অলংকরণ।,ব্লাউজ তো শাড়িরই সখা। সেভাবেই ভাবা হয়েছে; যাতে শাড়ি পরতে মেয়েরা আগ্রহী হয়। পাশাপাশি কিছু ব্লাউজ এমনভাবে তৈরি করা হয়েছে যেগুলো আবার টপ হিসেবেও পরা যাবে জিনস, স্কার্ট বা লেহেঙ্গার সঙ্গে। এই শুটে গয়না দিয়ে সহায়তা করেছে গ্লুড টুগেদার। হেয়ারস্টাইলিং ও মেকআপের দায়িত্ব পালন করেছে হেয়ারবার।,চমৎকার এই ফটোশুট দেখা ও তাদের সঙ্গে পুরো বিষয়টি নিয়ে আলোচনা করতে করতে মনে হচ্ছিল, বেগম রোকেয়ার সুলতানার স্বপ্নের কথা। সেই কবে তিনি যা বলে গেছেন তা বাঙালির রন্ধ্রে আজও বিদ্যমান। পরিবর্তন হয়েছে ইতরবিশেষ। নতুন দশকে এসে চল এ ধরনের উদ্যোগ দিয়ে কিছুটা হলেও যদি সমাজ বদলে ভূমিকা রাখে, তাহলেও সেটা হবে সবার জন্য বিরাট পাওয়া।,পুনশ্চ: এই ফ্যাশন ফটোশুটের ছবি নিয়ে ১২ থেকে ২০ ফেব্রুয়ারি চল আয়োজন করছে নিকেতনের পারা স্টুডিওতে বিশেষ ছবি প্রদর্শনীর।"
এভাবেও ফুটে ওঠে আভিজাত্য,"বাংলাদেশের বিয়ের বাজারের ৯৫ শতাংশ দখলে বিদেশিদের। একটু সম্পন্ন পরিবার হলেই বিয়ের শপিংয়ে ছুটতে হয় ভিনদেশে। আর যাঁরা দেশেই কেনাকাটা করেন, তাঁরাও দেশি পণ্যে নৈব নৈব চ। এর মধ্যে কিছু মানুষ আছেন, যাঁরা দেশি পণ্যে আস্থা রাখেন। আর কিছু ডিজাইনার আছেন, তাঁরা স্রোতের বিপ্রতীপে হাঁটেন দেশের কথা ভেবে। তাঁদের নিয়েই এই নাতিদীর্ঘ ধারাবাহিক। প্রথম পর্বে থাকছে বিপ্লব সাহার তৈরি বিশ্বরঙের বিয়ে সংগ্রহ।,বিয়েবিষয়ক একটি নিবন্ধে পশ্চিবঙ্গের সাহিত্যিক হোসেনুর রহমান বর ও কনে সম্পর্কে লিখেছিলেন: এক দিনের বাদশা-বেগম। আদতে তা–ই। জীবনের মহার্ঘ্যতম দিন। অতএব এর জন্য সাধ্যভেদে চেষ্টা থাকে দিনটিকে স্মৃতিময় করে তোলার। বিত্তের নানা বৃত্তে বন্দী মানুষ তাদের মতো করেই সাজায় আয়োজনের রূপরেখা। সেখানেও প্রভাবক হয়েছে ভিনদেশি নানা বিষয়।,মুক্তবাজারে বেনোজলের মতো সয়লাব পণ্য আর সংস্কৃতি। ফলে দেশি বিয়েতে কেবল বিদেশি পণ্য নয়, বিদেশি সংস্কৃতিও অনুঘটক হচ্ছে আয়োজনে। অথচ এই বাংলায় বিয়ের আয়োজনের বৈচিত্র্য আর উদ্‌যাপনের নান্দনিকতা মুগ্ধতা ছড়ায়। যদিও হালে সেসব ব্যাকডেটেড। তাই অন্যদের কাছ থেকে আমদানি করতে হয় ‘সংগীত’, ‘মেহেদি’ ইত্যাদি আরও কত কিছু। আমাদের বিয়ের গান চলে না। চলে না দেশি কাপড়।,বিষয়টিই নাড়া দিয়েছে বিপ্লব সাহাকে। এ জন্য তিনি চেয়েছেন স্রোতের বিপরীতে তরী বাইতে। এ জন্য গেল বছরে ডিজাইন করেন বিয়েসংগ্রহের। যেখানে তিনি ব্যবহার করেছেন একেবারে দেশি কাপড়। রাজশাহী সিল্ক, জামদানি, মিরপুরের বেনারসি, কাতান ও টাঙ্গাইলের কাপড়।,বিপ্লব সাহা বলছিলেন, এখন বিয়েতে তিনটি শাড়ি কেউ কেনেন না। কারণ, কেনেন একটা। হলুদের দিন সেটাই পরেন। আর বিয়েতে লেহেঙ্গা আর বউভাতে গাউন। তাতেও আপত্তি নেই। বরং লেহেঙ্গা আর গাউনও কিন্তু দেশে তৈরি করিয়ে নেওয়া সম্ভব।,সেই চেষ্টা তিনি করেছেন। তাঁর নকশায় দেশি মেটেরিয়াল দিয়ে তিনি শাড়ি ছাড়াও গাউন আর লেহেঙ্গা তৈরি করেছেন।,আসলে বিয়ে হুট করে খুব কমই হয়। বরং অনেক সময় নিয়েই চলে আয়োজন। ফলে শুরু থেকেই সময় নিয়ে জামদানি, বেনারসি বা অন্য কাপড় অর্ডার দিয়ে তৈরি করে সেই কাপড় দিয়ে অনায়াসেই পছন্দের লেহেঙ্গা আর গাউন বানিয়ে নেওয়া সম্ভব, অভিমত বিপ্লব সাহার।,আর শাড়ি তো আছেই। সেটাও একইভাবে বোনানো যায়। এটা ডিজাইনাররা যেমন করছেন, তেমনি সরাসরি তৈরি করে দিচ্ছেন আমাদের বয়নশিল্পীরাও। এভাবে কিন্তু আমাদের বয়নশিল্পকে সহায়তা করা, দেশীয় বয়ন ঐতিহ্যকে বাঁচিয়ে রাখায় ভূমিকা রাখা যায়। উপরন্তু বিদেশি যে কাপড় কেনা হচ্ছে, তার থেকে এগুলো কোনো অংশে কম মানসম্পন্ন হবে না। ,বরং নিজের জীবনের সবচেয়ে গুরুত্বপূর্ণ আর আনন্দময় দিনেও দেশের জন্য অবদান রাখা যায়, দেশের ঐতিহ্য নিয়ে গর্ব করা যায়। এটাও হবে মহাসুখ উপভোগের উপলক্ষ। তারপর অনেকদিন পর রাজলক্ষ্মী দেবীর মতো করে ভাঙা দাঁত, সাদা চুল নিয়ে পরবর্তী প্রজন্মকে তখনো গর্ব করে বলতে পারবেন: জানিস, আমাদেরও ছিল এক আশ্বর্য ভালোবাসা।,বিয়ে তো আসলে এমন; প্রজন্মান্তরে চাউর করার মতো। সেই ভাবনা থেকেই তৈরি বিপ্লব সাহার এই সংগ্রহ। যেটা বেশ জনপ্রিয়ও হয়েছে। অনেকেই তাঁর কাছ থেকে নিয়েছেন বিয়ের পোশাক। যাঁরা সেটা করেছেন, তাঁদের প্রতি তিনি কৃতজ্ঞতাও প্রকাশ করেছেন। কারণ, তিনি মনে করেন, এই সংগ্রহ আসলে সবাইকে সচেতন করা, যাতে আমরা পরনির্ভরশীল না হই। কারণ, আমাদের অনেক কিছুই রয়েছে। সেদিকে দৃষ্টি দিই।,এ বছর করোনা অতিমারির কারণে ঠিক সেভাবে সংগ্রহ তৈরি করে রাখা সম্ভব না হলেও চেষ্টা করেছেন বিয়ে সংগ্রহ কেউ চাইলে সেটা দেওয়ার। কেবল মেয়েদের জন্য নয়, ছেলেদের জন্য তিনি সংগ্রহ তৈরি করেছেন। প্রতিটি পোশাকই হয়েছে দৃষ্টিনন্দন।যেখানে যতটুকু কাজ করা প্রয়োজন, তিনি সেটাই করেছেন। তাতে পোশাকের সৌন্দর্যহানি যেমন হয়নি, তেমনি আভিজাত্যেও আঁচড় লাগেনি। বিশেষ করে জামদানি কাপড়ের শেরওয়ানি আর ওড়নায় তিনি হাত দেননি। সেটাই আসলে আমাদের বয়নশিল্পীদের প্রতি শ্রদ্ধা প্রকাশের সবচেয়ে বড় দিক। কারণ, অনেকেই জামাদানির ওপর নানা ধরনের জমিন অলংকরণ করে এর সৌন্দর্যহানি করার পাশাপাশি বয়নশিল্পীদের শিল্পকর্মকে অবমাননা করে থাকেন।,যাহোক, বিয়ের বিভিন্ন অনুষ্ঠানের জন্য বর ও কনের পোশাকের রং বদলেছে। বিয়ে মানেই লাল বা গায়ে হলুদ মানেই হলুদ, এই ধারণা থেকে বেরিয়ে এসেছে হাল প্রজন্ম। ফলে বিয়ে এখন সাদাতেও রয়েছে। তবে হ্যাঁ, লালের আকর্ষণ ম্লান হয়ে যায়নি পুরোপুরি। ফলে লালও আছে। আবার সবুজ, গোলাপি, নীল এমনকি কালোও জায়গা করে নিয়েছে। ফলে বৈচিত্র্য দেখা যাচ্ছে কালার প্যালেটে।,‘দেশের কাপড়ে দেশি বিয়ে’, এই ভাবনার সঙ্গে একাত্মতা প্রকাশ করলে অবশ্যই বিপ্লব সাহার নকশা করা বিশ্বরঙের পোশাক পরখ করে দেখা যেতে পারে। কিংবা হাতে সময় থাকলে তাঁর কাছে অর্ডার দিয়ে তৈরিও করিয়ে নেওয়া সম্ভব।,এখানে একটা বিষয় জানিয়ে রাখা জরুরি, আমাদের নাটকে, ছায়াছবিতে এ ধরনের দেশি পোশাক তুলে ধরা হলে দর্শকদের মধ্যে সচেতনতা সৃষ্টি হবে; যা পরমুখিতা, পরনির্ভরশীলতা থেকে আমাদের ফেরাবে। উপকৃত হবেন আমাদের বয়নশিল্পীরা, সামান্য হলেও সুফল আসবে আমাদের অর্থনীতিতে। সর্বোপরি, বাজারটা আস্তে আস্তে হয়ে উঠবে বাংলাদেশের।"
"ফ্যাশন নয়, পোশাকে মহামিলনের বার্তা","ক্যাপিটল হিলে স্বাগত জানানো হয়েছে নতুন অতিথিদের। এরই মধ্যে দিয়ে আমেরিকার রাজনৈতিক ইতিহাসে নতুন অধ্যায়ের সূচনাও হয়েছে। নতুন প্রেসিডেন্ট জো বাইডেন ও ভাইস প্রেসিডেন্ট কমলা হ্যারিসের নতুন দায়িত্বে অভিষেকের পর বেশ খানিকটা সময় গড়িয়েছে। আর আলোচনায় এখনো রয়েছে তাঁদের সাজ ও পোশাক। বিদায়ী প্রেসিডেন্ট ডোনাল্ড ট্রাম্প মুখে যতই আমেরিকাকে মহান করার কথা বলুন, তাঁর উত্তরসূরিরা কেবল কথায় নয় তাঁদের চলন-বলন আর পোশাক-আশাকেও স্বদেশপ্রেমের প্রতিফলন ঘটিয়েছেন।,বিশিষ্ট ফ্যাশন লিখিয়ে আর বোদ্ধারা মেতেছেন তাঁদের পোশাকের অন্তর্নিহিত অর্থের বিশ্লেষণে। কারণ জো বাইডেন ও কমলা হ্যারিস, কেউই শুধু পরার জন্য ডিজাইনার ড্রেস পরেননি। বরং সেই পোশাকের মধ্য দিয়ে তাঁরা দিয়েছেন নানা বর্ণ, নানা মত, নানা ভাষা নিয়ে গড়া আমেরিকা যুক্তরাষ্ট্রের বিভেদের মধ্যে মহামিলনের বার্তা।,দুই পুরুষের প্রসঙ্গ দিয়েই শুরু করা যাক। একদিকে প্রেসিডেন্ট জো বাইডেন, অন্যদিকে সেকেন্ড জেন্টলম্যান ডাগলাস এমহফ, উভয়ই একই ডিজাইানারের ওভারকোট, সুট আর মাস্ক পরেছেন। আর সেই ডিজাইনার হলেন র‌্যালফ লরেন । ইহুদি অভিবাসী পরিবারের সন্তান র‌্যালফের জন্ম ব্রঙ্কসে। তাঁর পোশাক নকশায় তিনি ৪০ বছরের বেশি সময় ধরে বুনে চলেছেন আমেরিকার স্বপ্ন।,যুক্তরাষ্ট্রে অলিম্পিক দলের পোশাকও নকশা করেছেন তিনি। তাই র‌্যালফের পোশাক নিছক পরার জন্য যে নয়, সেটা স্পষ্ট। নির্বাচনী প্রচারণা থেকেই বিষয়টি টের পাওয়া যাচ্ছিল। কারণ তাঁরা বারবারই উচ্চারণ করেছেন, আমেরিকা ফার্স্ট। মার্কিন ফ্যাশন ডিজাইনার র‌্যালফ লরেনকে বেছে নেওয়ার মধ্যেও যেন ছিল সেই কথা রাখার বিষয়।,ফার্স্ট লেডি জিল বাইডেন পরেছেন আকাশি নীল টুইড কোট, ভেলভেট কাফ আর তাঁর পোশাকের জমিন অলংকৃত হয়েছে সারাভস্কি ক্রিস্টালে। অনুষঙ্গ হিসেবে সঙ্গী হয়েছে মুক্তা। সঙ্গে ম্যাচ করা মাস্ক। ,তিনি পরেছিলেন কলোরাডোয় জন্ম নেওয়া ডিজাইনার আলেকজান্ড্রা ও’নিলের পোশাক। তাঁর লেবেল মারকারিয়ান। এখানেও স্পষ্ট ছিল ‘আমেরিকা ফার্স্ট’ বার্তা। একটু বলে রাখা ভালো, মাত্র ২০১৭ সালে প্রতিষ্ঠিত মারকারিয়ানের সেলিব্রিটি ক্লায়েন্টদের তালিকায় রয়েছে লিজ্জো, প্রিয়াঙ্কা চোপড়া জোনাস, কেট হাডসনরা।,ভাইস প্রেসিডেন্ট কমলা হ্যারিস মানেই যেন ফ্যাশনের শেষ কথা। তিনি যেটাই পরেন, সেটাই স্টেটমেন্ট হয়ে ওঠে। প্রকৃতপক্ষে তিনি প্রতীক নারীশক্তির। নিজেকে সেভাবেই প্রতীয়মান করেছেন নির্বাচনী প্রচারণাসহ প্রতিটি ক্ষেত্রে। তাই তো তাঁকে শ্রদ্ধা জানাতে এদিন দর্শকেরাও পরেছিলেন তাঁর প্রিয় কনভার্স। এমনকি যাঁরা বাড়িতে বসে অনুষ্ঠান দেখেছেন, তাঁরাও। সঙ্গে আরও ছিল তাঁর প্রিয় মুক্তা। আর তিনি? পার্পল ড্রেসের সঙ্গে কোট পরেছিলেন। ,তাঁর জন্য এই পোশাক তৈরি করেছেন বেটা রোজ, লুইজিয়ানার ফ্যাশন ডিজাইনার ক্রিস্টোফার জন রজার্স, ২০১৯ সালের সিএফডিএ/ভোগ ফ্যাশন ফান্ড অ্যাওয়ার্ড বিজয়ী। এমনকি সম সময়ে সবচেয়ে বেশি আলোচনায় থাকা তরুণ কৃষ্ণাঙ্গ-মার্কিন ফ্যাশন ডিজাইনার হলেন রজার্স। তিনি এর আগে পোশাক নকশা করেছেন সাবেক ফার্স্ট লেডি মিশেল ওবামা, রিহানা আর বিয়ন্সের জন্য। প্রগাঢ় রং আর নাটকীয় শিলুয়েটের জন্য বিখ্যাত রজার্স অবশ্য ভাইস প্রেসিডেন্টের জন্য তৈরি পোশাকে তেমন নিরীক্ষায় যাননি। এদিন তিনি পরেছিলেন আরেক কৃষ্ণাঙ্গ আমেরকিান ডিজাইনার সার্জিও হাডসনের পোশাক। কোভিড ১৯ মেমোরিয়াল ইভেন্টে। ,মুক্তা ছাড়া ভাইস প্রেসিডেন্টের সাজ সম্পূর্ণ নয়। তাই তো কেবল গলায় নয় কর্ণলতিকাতেও শোভা পেয়েছে তাঁর সিগনেচার অনুষঙ্গ। আর সেটা ছিল পুয়ের্তো রিকান ডিজাইনার উইলফ্রেডো রোসাডোর নকশা করা।,কমলা হ্যারিসের কন্যা এলা এমহফও তাঁর ফ্যাশন সচেতনতার বিষয়টি স্পষ্ট করেছেন। তাঁকে দেখা গেছে মিউ মিউ কোটে। সাদা উপরের কলারের এই কোটে ছিল চমৎকার অলংকরণ। ,কেবল ভাইস প্রেসিডেন্ট কমলা হ্যারিসই নন, এদিন আরও দুজন সাবেক ফার্স্ট লেডি পরেছেন পার্পল রঙের পোশাক—মিশেল ওবামা আর হিলারি ক্লিনটন। প্রথমজনের পোশাক নকশা করেছেন সার্জিও হাডসন। আর দ্বিতীয় জনের র‌্যালফ লরেন।পার্পল অন্যদিকে লাল ও নীলের সংকর। সেখানে বলাই যায় পার্পলে উপস্থিত ডেমোক্র্যাটদের নীল আর রিপাবলিকানদের লাল। এই পার্পল আবার মার্কিন নারীদের ভোটাধিকার আদায়ের আন্দোলনেরও রং।,পরিশেষে তারকাদের প্রসঙ্গ। লেডি গাগা পরেছিলেন লাল সিল্কের ঢিলেঢালা স্কার্টের সঙ্গে নেভি নীল ক্যাশমেয়ার জ্যাকেট। আর ঠোঁটে জলাপাই শাখা ধরা সোনালি রঙের পায়রা ছিল জ্যাকেটে বসানো। টেক্সাসের ডিজাইনার ড্যানিয়েল রোজবেরি এই পোশাক নকশা করেন বিখ্যাত ফরাসি ফ্যাশন ব্র্যান্ড শিয়াপারেলির হয়ে।,এদিন আরেক কণ্ঠশিল্পী জেনিফার লোপেজ আপাদমস্তক সজ্জিত ছিলেন শানেলে। তিনি পরেছিলেন সম্পূর্ণ সাদা পোশাক। এই সাদা কিন্তু মার্কিন নারীদের ভোটাধিকার আদায়ের আন্দোলনেরও রং। ,গেল নভেম্বরে ভাইস প্রেসিডেন্ট কমলা হ্যারিস বিজয় ভাষণেও কিন্তু ছিলেন শুভ্রবসনা। এদিন জে লো পরেন শ্যানেলের সোনালি বোতাম দেওয়া টুইড লংকোট, রাফেলড ব্লাউজ ও চওড়া ঘেরের প্যান্ট, মুক্তা বসানো ব্রেসলেট আর স্টেটমেন্ট ইয়ারিং। তিনি সাজের সঙ্গে মিলিয়ে চুল করেছিলেন পনিটেল।,তরুণ কবি আমান্ডা গরম্যান পরেছিলেন উজ্জ্বল হলুদ রঙের প্রাদা কোট।পোশাক প্রসঙ্গে আরও একটি বিষয় বলতে হয়, ডোনাল্ড ট্রাম্প আমেরিকাকে মহান বানানোর কথা বললেও গেল চার বছরে ফার্স্ট লেডি মেলানিয়া ট্রাম্প কিন্তু আমেরিকান ডিজাইনারদের পোশাক পরেছেন কালেভদ্রে। ,বরং তিনি অনুরক্ত ছিলেন ইউরোপিয়ানদের। তাঁকে পরতে দেখা গেছে শ্যানেল, ডলচে অ্যান্ড গ্যাবানা।পক্ষান্তরে বর্তমান মার্কিন প্রশাসনের কর্তাব্যক্তিদের মধ্যে শুরু থেকেই দেখা যাচ্ছে কথা ও কাজের মিল। সূচনা রাতের পোশাকেও বিষয়টি ছিল স্পষ্ট।,সূত্র: সিএনএন, ভোগ, নিউইয়র্ক টাইমস"
শপথ অনুষ্ঠানে লেডি গাগার সাজ,"যুক্তরাষ্ট্রের ৪৬তম প্রেসিডেন্ট হিসেবে শপথ নিলেন জো বাইডেন। একই দিনে শপথ নিলেন ভাইস প্রেসিডেন্ট কমলা হ্যারিস। যুক্তরাষ্ট্রের পার্লামেন্ট ক্যাপিটল হিলের সেই অনুষ্ঠান শুরুই হলো হালের ক্রেজ লেডি গাগার কণ্ঠে সেদেশের জাতীয় সংগীত পরিবেশনের মধ্য দিয়ে। অতিমারির এই সময়ে সংগীতশিল্পী লেডি গাগার পরিবেশনার মতোই ধাঁধানো ছিল তাঁর সাজ-পোশাক।,গাঢ় নীল ও লাল রঙের শিয়াপারেল্লি কতুর বল গাউন পরেছিলেন তিনি। ড্যানিয়েল রোজবেরির ডিজাইন করা এই গাউনের ওপরের অংশে বিশেষভাবে নজর কাড়ে পিন করে রাখা একটি সোনালি কবুতর। শান্তির প্রতীক এই উড়ন্ত কবুতরের পিন যেন রাজনৈতিক অনেক না বলা কথাই বলে গেল অনুষ্ঠানে।,ডিজাইনার ড্যানিয়েলের বার্তাতেও তা স্পষ্ট, ‘প্যারিসে বসবাসকারী একজন আমেরিকান হিসেবে এই ডিজাইন আমার পক্ষ থেকে একটি লাভ লেটার। এই লাভ লেটার সেই দেশের প্রতি, যে দেশকে আমি ভালোবাসি, আর সেই শিল্পীর প্রতি, যার পারফরম্যান্স আমাকে মুগ্ধ করে।’,সাধারণত বিভিন্ন অনুষ্ঠানে লেডি গাগা যে ধরনের পোশাক পরেন, তা থাকে অতি নাটকীয়। কখনো কাঁচা মাংসের পোশাক পরে আলোচনায় এসেছেন, আবার কখনো লাল গালিচায় দাঁড়িয়ে ১৬ মিনিট ধরে পোশাকের ট্রান্সফরমেশন করে আলোচনায়। তবে এবারের আলোচনাই হয়তো সবচেয়ে চমকপ্রদ তাঁর জন্য।,চমৎকার পোশাকের সঙ্গে এই অনুষ্ঠানে লেডি গাগার পুরো সাজ নিয়েও চলছে আলোচনা। টুইস্ট করা সোনালি চুলে কালো রঙের ফিতার ব্যবহার গাগার লুকে আনে মার্জিত ভাব। মাথার পেছন দিকে টেনে আনা ফিতার শেষে বাঁধা ছিল দুটো লাল পপি ফুল, যেটাকে ফ্যাশন বিশ্লেষকেরা শান্তিপূর্ণ ভবিষ্যতের সঙ্গে তুলনা করছেন। তবে পপ তারকার পক্ষ থেকে বলা হয়েছে, এই ভাবনার পুরোটাই লেডি গাগার ঠোঁটের সাজের সঙ্গে মিলিয়ে করা হয়েছে। তাঁর ঠোঁটের লাল লিপস্টিক মূলত নারীদের দীর্ঘ ক্ষমতায়নের প্রতীক হিসেবে বিবেচনা করা হচ্ছে।,গাগার দীর্ঘদিনের মেকআপ আর্টিস্ট সারাহ তান্নো বলেন, ‘তাঁর (গাগার) লাল লিপস্টিকসহ সম্পূর্ণ সাজে ছিল ক্ল্যাসিক ও রোমান্টিক আবহ, যা এমন একটি অনুষ্ঠানের জন্য পারফেক্ট।’,লেডি গাগার নিজস্ব ব্র্যান্ড হাউস ল্যাবরেটরি ও মার্ক জ্যাকবসের প্রসাধন দিয়ে তান্নো তাঁকে সাজিয়েছেন। লাল রঙের হাউস ল্যাবরেটরি লা মনস্টার ম্যাট লিপ ক্রায়নে ১৯৫০ সালের হলিউড গ্ল্যামার ফুটিয়ে তোলা হয় গাগার ঠোঁটে। ,গাগার মুখত্বকে নিজস্ব ব্র্যান্ডের হিট স্পেল ব্রোঞ্জারে মেকআপ করা হয়। চোখের সাজে ব্যবহার করা হয় হাউস ল্যাবরেটরির দ্য ফেম প্যালেট আর পাপড়িতে ছিল মার্ক জ্যাকবসের বিউটি ভেলভেট নয়্যার মাসকারা।,তথ্যসূত্র: ভোগ, হারপারস বাজার, ফোর্বস, টুইটার ও ইনস্টাগ্রাম।"
চলতি ধারায় নকশিকাঁথার ফোঁড়,"নকশিকাঁথা আবহমান বাংলার এক শৈল্পিক ঐতিহ্য; গ্রামীণ অবসরের প্রতিফলন। আধুনিক এ সময়ের ফ্যাশনের বুননেও যেন এটি চলতি ধারা। শাড়ি, পাঞ্জাবি, সালোয়ার–কামিজ, ফতুয়াসহ সব পোশাকেই নকশিকাঁথার একটুখানি ফোঁড় অন্য মাত্রা নিয়ে আসে। অনুষঙ্গ, ঘর সাজানোর উপকরণেও নকশিকাঁথা অনন্য।,খুবই সাধারণ এর ব্যবহৃত উপকরণ। সুই, সুতা আর পুরোনো কাপড়। এসব দিয়েই যখন তৈরি করা হয় নতুন নকশা, চোখ ফেরানোও দায় হয়ে যায়। কাঁথা সেলাই সবচেয়ে পুরোনো কারুশিল্পগুলোর একটি। ধৈর্য, নিপুণ বুননরীতি আর কাজটির প্রতি ভালোবাসা থেকেই তৈরি হয় একেকটি কাঁথা। গ্রামীণ নারীর অবসর সময়ের প্রতিফলন যেন এটি। সাধারণ কাঁথার চেয়ে এগুলো আলাদা। রং ও নকশার বুননে যেন একেকটি কাহিনি-গাথা। উপহার কিংবা অতিথি বরণের কাজেই এই নকশিকাঁথার ব্যবহার জনপ্রিয় ছিল। কাঁথার নকশা মুগ্ধ করে আসছে কয়েক শ বছর ধরে। নকশিকাঁথার নকশা বা ফোঁড় নতুন রূপে এখন চলে এসেছে নানা পোশাক, ফ্যাশনের অনুষঙ্গ এবং ঘর সাজানোর নানা পণ্যে।,কাঁথার ফোঁড়ের ধরন আছে বেশ কয়েকটি। কাঁথা, পোশাক, নানা ধরনের অনুষঙ্গের ওপর ঘুরেফিরে দেখা যায় এগুলো। একেক অঞ্চলে একেক রকম ফোঁড়। পাঁচ থেকে সাতটি ভিন্ন ভিন্ন কাপড় স্তরে স্তরে সাজিয়ে একত্রে সেলাই করে কাঁথা তৈরির কাজটি করা হতো। হালকা রঙের কাপড়গুলো বাইরের দিকে রাখা হতো ফোঁড় আর ছাঁচ বোঝানোর জন্য। ফোঁড়টি পুরো কাপড়েই দেওয়া হতো, যাতে কাঁথার গাঁথুনি শক্ত হয়। এখন এই সময়ে এসে পোশাকের পাশাপাশি বিছানার চাদর, দেয়ালের ছবি, বালিশের কভার, কুশন কভার, মানিব্যাগ, মুঠোফোনের ব্যাগ, বটুয়া ইত্যাদি জিনিসে নকশিকাঁথার ফোঁড় তুলে ধরা হচ্ছে।,কাঁথার নকশা পরিপূর্ণ দেশীয় আমেজে ফুটিয়ে তোলা হচ্ছে সুতি, সিল্কের শাড়ি কিংবা কামিজের ওপর জমকালোভাবে। গয়নার ওপরও দেখা যাচ্ছে। শীতের চাদর কিংবা ট্রেঞ্চ কোটেও জানিয়ে দিচ্ছে নিজের অবস্থান। কয়েক শ বছরের পুরোনো এই সূচিকর্ম বেশ আধুনিকভাবেই উপস্থাপিত হচ্ছে এখন। তালিকায় আরও আছে বাইকার জ্যাকেট, পালাজ্জো, লম্বা কাটের জামা ইত্যাদি।,তবে আগে নকশিকাঁথা বলতে কাঁথাই হতো। গ্রামের ধারা অনুযায়ী নিজেদের জন্যই বানানো হতো। সেটার ফোঁড় ছিল টানা টানা। কিছু কিছু বিশেষ কাঁথা নারীরা বানাতেন, সেটা হলো বালিশ কাঁথা। স্বামীরা অন্য স্থানে কাজ করতেন। রাতে কাঁথাটা বালিশের ওপর রেখে ঘুমাতেন। তাঁদের প্রেম, ভালোবাসা, বিরহ এভাবেই প্রকাশ পেত—জানালেন প্রবর্তনার পরিচালক শাহিদ হোসেন। এই কাঁথার ফোঁড়গুলো আবার রুমালেও ফুটিয়ে তোলা হতো। গ্রামীণ জীবনের সুখ–কান্না, ভালোবাসা সব আবেগই তুলে ধরা হয়েছে নকশিকাঁথার মাধ্যমে। শাহিদ হোসেন বলেন, ‘আমার খালাদের দেখতাম শাড়ির পাড়ে কাঁথার নকশা করতেন। এটা সে সময় বেশ আধুনিক ছিল।’ নকশিকাঁথার কাজ নতুনভাবেও সামনে আনা হচ্ছে। টাইডাই, ছাপা নকশা, প্যাচওয়ার্কের ওপর নানা ধরনের নকশিকাঁথার কাজ নজর কাড়ে এখন।,কাঁথার বাইরেও যে সুতার এই নকশা অন্য কোনো অনুষঙ্গে তুলে ধরা যায়, তা দেখিয়ে দেয় আড়ং। ফ্রেম করে দেয়ালে ঝোলানোর মতো ছোট–বড় নকশিকাঁথা নিয়ে আসে তারা। কুশন কাভার, টেবিল রানার ইত্যাদিতে আড়ং ও কুমুদিনী নিয়ে এল নকশিকাঁথার কাজ। এমনটাই জানালেন ডিজাইনার লিপি খন্দকার।,নকশিকাঁথার আছে অগণিত ফোঁড়। শতাধিক ফোঁড় নিয়ে কাজ করেছেন লিপি খন্দকার। এ মাধ্যমে মোটিফগুলোও বেশ মজার। পাখি, কদম ফুল, তারা, আমকলকা, ময়ূর, বাঘের থাবা, সুপারি, ডালা, কুলা, প্লেন, ট্রেন, নকশিথালা ইত্যাদি। নিজেদের চিন্তাশক্তি ব্যবহার করে গ্রামের গৃহিণীরা নকশাগুলো বের করতেন। তাঁদের জন্য এটি প্রথমে বিনোদন, তারপর প্রয়োজন। তবে বিক্রির জন্য যেসব পণ্য তৈরি করা হয়, সেগুলোতে আগে থেকেই নকশা এঁকে নেওয়া হয়। এরপর শুরু করা করা হয় সুতার কাজ।,আজকের ফ্যাশনে ঐতিহ্যের সেই ফোঁড়ই স্থান পাচ্ছে দারুণভাবে। মনে করিয়ে দিচ্ছে আবহমান বাংলার এক অনবদ্য শৈল্পিক উপাদানের কথা।"
ফ্যাশনে শৌখিনতায়,"বীর প্রতীক খেতাবপ্রাপ্ত বীর মুক্তিযোদ্ধা শাহ্জামান মজুমদার মারা গেছেন ২ ডিসেম্বর। বেশ কয়েক বছর ধরে তিনি কিডনি জটিলতায় ভুগছিলেন। আশির দশক থেকে কাজ করেছেন তথ্যপ্রযুক্তি নিয়ে।,সবখানেই ফিটফাট থাকতে পছন্দ করেন শাহ্জামান মজুমদার। কোনো অনুষ্ঠান, অফিস, এমনকি বাজারে গেলেও সচেতন থাকেন নিজের পোশাক ও আনুষঙ্গিক জিনিস ব্যবহারে। একসময় দেশের বাইরে থেকেই পোশাক বানিয়ে আনতেন। এখন অবশ্য দেশেই তৈরি করেন নিজের পোশাক।,বলেন, ‘পোশাক বানানোর জন্য কাটা থেকে শুরু করে বোতাম, সেলাই—সবকিছুর জন্য দরকার পড়াশোনা বা সঠিক জ্ঞান। তাই নিজেই কয়েকজন দরজিকে দিয়ে শতাধিক কাপড় বানালাম, যেগুলোর মাত্র কয়েকটাই পরার মতো হয়েছিল। এভাবে বানাতে বানাতে তাঁরা দক্ষ হয়ে উঠেছেন। আমার রুচি তাঁরা বুঝতে পেরেছেন এখন।’,নিজে আয় শুরু করার পর থেকেই স্টাইলের প্রতি আলাদা ভালোবাসা গড়ে ওঠে। অফিসে যান পুরোদস্তুর সাহেব বেশে। শার্টের সঙ্গে কোট-টাই আর প্যান্ট হওয়া চাই মানানসই। জুতার ক্ষেত্রেও এর ব্যতিক্রম ঘটে না। হাতে ঘড়ি পরেন। ,পার্টিতে গেলে টাই পরেন না। এর বদলে গলায় পরেন কারাভাট। এ সময় একটু ক্যাজুয়াল কোট বেছে নেন। কোটের পকেটে থাকা চাই পকেট স্কয়ার। তবে পোশাক বানানোর আগে অনেক ভাবনাচিন্তা করেন। ভাবনার সঙ্গে মিল রেখে তৈরি করতে দেন পোশাক।,ছুটির দিনে জিনস ও শার্ট পরে বাজার করতে যান। চুলেও আছে নিজস্ব স্টাইল। লাল, নীল আর গোলাপি পছন্দের রং হলেও অন্যান্য রঙের পোশাকও পরেন। তবে স্ত্রীর পছন্দকে গুরুত্ব দিয়ে সাদা রঙের পোশাক পরেন তিনি।,মাঝেমধ্যে পাঞ্জাবি পরেন। এর সঙ্গে কখনো প্যান্ট, কখনো পায়জামা বেছে নেন। পাঞ্জাবি পরলে পায়ে থাকে ক্যাজুয়াল জুতা।,শাহ্জামান মজুমদারের সকালের কিছুটা সময় কাটে নাতনির সঙ্গে। আর অবসর কাটে বাসার দুটি কুকুরছানাকে ঘিরে। সময় পেলে বই পড়েন। কখনো কাজে, কখনো কারণ ছাড়াই দেশের বাইরে বেড়াতে যান।,শাহ্জামান মজুমদারকে শৌখিন মানুষ বলা যায়। শখের রাজ্যে বিচরণ তাঁর নানা দিকে। এই তালিকা পাল্টে যায় বিভিন্ন সময়ে। রান্না করা, ছবি আঁকা, আর্চারি—এসব শখ মিটিয়েছেন বিভিন্ন সময়ে। এখন মেতে আছেন সাবান তৈরিতে। কোনো ধরনের চর্বি ছাড়া নানা রকমের সবজি ও এর তেল দিয়ে সাবান তৈরি করেন। সাবান তৈরির নানা ধরনের উপকরণ কিনে এনেছেন বিভিন্ন দেশ থেকে। বাসার সবাই এবং আত্মীয়রা এখন এই সাবানের ভক্ত। ,নিজের ফ্যাশন ব্লগ নিয়ে শাহ্জামান মজুমদার বলেন, ‘একজন মানুষের শুধু ভালো পোশাক পরলেই হবে না, তার সঙ্গে তাকে জানতে হবে চলাফেরা বা নানা ধরনের আদবকেতা। এই ব্লগে সেই বিষয়ে নানা পরামর্শ দিয়ে থাকি। প্রতিদিন অনেকেই নানা বিষয়ে জানতে চান দেশ-বিদেশ থেকে। অনেকে ই-মেইল করে পরামর্শ চান অনুষ্ঠানে কেমন পোশাক পরবেন, সে বিষয়ে। তাঁদের আগ্রহ দেখে মুগ্ধ হই।’"
চল রে ‘চল’!,"ট্রেন্ড শব্দের বাংলা অর্থ কী? একটু মাথা চুলকাতেই হবে। এই যেমন ধরা যাক প্রথা, ধারা বা চল। এভাবে সমশব্দ খুঁজতে খুঁজতেই জন্ম ফ্যাশন ব্র্যান্ড চল-এর। তারা ট্রেন্ডি পোশাক উপহার দিতে চায়। সে পোশাক হবে টেকসই ও নৈতিক; সমাজবদলের মাধ্যম।,ট্রেন্ড শব্দের বাংলা অর্থ কী? একটু মাথা চুলকাতেই হবে। এই যেমন ধরা যাক প্রথা, ধারা বা চল। এভাবে সমশব্দ খুঁজতে খুঁজতেই জন্ম ফ্যাশন ব্র্যান্ড চল-এর। তারা ট্রেন্ডি পোশাক উপহার দিতে চায়। এখানে থেকে প্রসঙ্গান্তরে গেলে চল সম্পর্কে কিছুই জানানো হয় না।,অথচ এরই মধ্যে কয়েকজন তরুণের ছোট্ট উদ্যোগ বাংলাদেশকে বিশেষভাবে গর্বিত করার প্রয়াস পেয়েছে। আর এই উদ্যোগের নাম চল। এটা যেমন-তেমন একটা ফ্যাশন ব্র্যান্ড নয়, বরং টেকসই ও নৈতিক ফ্যাশন ব্র্যান্ড। ফ্যাশন অনুরাগীদের পোশাকের মধ্যে দিয়ে সমাজ ও পরিবেশসচেতন করে তোলার লক্ষ্যে প্রতিষ্ঠিত একটি ব্র্যান্ড। তবে গল্পটাকে এগিয়ে নিতে হলে একটু পিছিয়ে যেতে হবে।,বদলে যাচ্ছে পৃথিবী। নানাভাবে মেরুকরণ হচ্ছে। সভ্যতার এই অগ্রগতির বিপরীতে বাড়ছে বিশ্বের বিপণ্নতা। বাংলাদেশও এর বাইরে নয়। এমনই প্রেক্ষাপটে বছর দশেক আগে পটবদলের সদিচ্ছায় কয়েকজন তরুণ শুরু করেছিলেন তাঁদের স্বপ্ন উদ্যোগ ‘পারা’।,এঁরা সব সময়ই ভেবেছেন এবং গবেষণালব্ধ ভাবনার বাস্তবায়ন ঘটানোর চেষ্টা করেছেন টেকসই যাপন আর উন্নয়ন নিশ্চিত করতে। প্রতিটি উদ্যোগেই তাঁরা সম্পৃক্ত করেছেন প্রান্তিক মানুষদের। পারা সম্পর্কে বিস্তারিত জানাচ্ছিলেন রুহুল আবদিন।পারার বেশির ভাগ উদ্যোগই টেকসই যাপন ও স্থাপত্যবিষয়ক। তবে ২০১২ সালে একটি ছোট উদ্যোগ ছিল তাদের ফ্যাশন নিয়ে। এই প্রকল্পের নাম ছিল ‘ফ্যাশন: অল সিল্ক ইয়ার্ডস অব বেনারসি’। এরপর গড়িয়েছে অনেক জল। পারা আবার ফ্যাশন নিয়ে নতুন প্রকল্প গ্রহণ করেছে। প্রথম প্রকল্প অবশ্যই ছিল নিরীক্ষামূলক। আর এবারের প্রকল্প স্থায়ী, যেখানে নিরীক্ষার সমান্তরালে চলছে বাণিজ্যিকভাবে পোশাক তৈরি ও বিক্রয়, বাজার সন্ধান ও বিস্তারের প্রক্রিয়া।,পারার নতুন এই প্রকল্প ‘চল’। এই প্রকল্পে কোলাবোরেটিভ ডিজাইনার হিসেবে আছেন শামা কুন। তিনি এথিকাল ও সাসটেইনেবল ফ্যাশন ও প্রোডাক্ট ডিজাইনার। ফ্যাশন রেভল্যুশনের বাংলাদেশ প্রতিনিধি শামা সব সময়ই টেকসই ফ্যাশন নিয়ে কাজ করে আসছেন। তাঁর কাজেও এর প্রতিফলন ঘটে। বেশ কয়েক বছর তিনি ফ্যাশন হাউস ‘যাত্রা’র জন্য পণ্যনকশা করেছেন।,‘চল’ প্রকল্পের সূচনা-সংগ্রহের মূল ভাবনায় রয়েছে পুনর্ব্যবহারের মাধ্যমে টেকসই ফ্যাশনের উপস্থাপন, পরিবেশ সুরক্ষা, বাংলাদেশের ঐতিহ্যবাহী সুচিশিল্প এবং কাঁথাশিল্পকে মাধ্যম হিসেবে ফ্যাশনেবল পণ্য তৈরির উপাদানে পরিণত করা, একই সঙ্গে পিছিয়ে পড়া জনগোষ্ঠীর নারীদের দক্ষতাকে কাজে লাগিয়ে তাঁদের স্বনির্ভর করে তোলা ও ফ্যাশনে স্বচ্ছতা ও নৈতিকতাকে প্রতিষ্ঠা করা আর ফাস্ট ফ্যাশনকে নিরুৎসাহিত করা।,ফ্যাশন ব্র্যান্ড হিসেবে ‘চল’ সামাজিক সচেতনতা সৃষ্টির লক্ষ্য নিয়েই আত্মপ্রকাশ করেছে। ফলে তাদের উদ্দেশ্যই হলো পোশাকের মধ্যে দিয়ে মানুষকে ফ্যাশনেবল করে তোলার সমান্তরালের সচেতন করে তোলা। পাশাপাশি ফ্যাশন নিয়ে যে চলমান ধারণা রয়েছে, সেটা ভেঙে দেওয়া। ,কিন্তু শুরুতেই কাঁথা কেন? এমন প্রশ্ন ওঠাটাই স্বাভাবিক। এ প্রসঙ্গে শামা বললেন, এ যেন একপ্রকার তাঁর শিকড়ে ফেরা। ছোটবেলায় দাদির দেওয়া কাঁথা তাঁকে বারবারই বাংলাদেশকে মনে করায়।,এই বিষয় নিয়েই আলোচনা এগোয়। বস্তুত বাংলাদেশের কাঁথা তৈরি ও ব্যবহারের চর্চা বহুদিনের। আর আজকে যে পুনর্ব্যবহার নিয়ে বিশ্ব উত্তাল, বাঙালির কাঁথা তার প্রকৃষ্ট উদাহরণ। এটাও তাঁরা মাথায় রেখেছেন। একই সঙ্গে কড়াইল বস্তির নারীদের এই কাজে ব্যবহার করা হয়েছে। তাঁদের দক্ষতা বৃদ্ধি করা হচ্ছে সমান্তরালে। তবে কাঁথা সেলাই বলতে নকশিকাঁথার যে সূক্ষ্ম সেলাই আমরা বুঝি, সেই সেলাই নয়, বরং সাধারণ ব্যবহার্য কাঁথার সেলাই বা রানিং স্টিচকেই ব্যবহার করে তৈরি করা হয়েছে চল-এর অটাম-উইন্টার ২০২০ কালেকশন।,যেখানে বেসিক ম্যাটেরিয়াল হিসেবে নেওয়া হয়েছে পুরোনো শাড়ি; যা বেগমবাজার থেকে কিনে সেগুলোকে ভালো করে ধুয়ে তবেই ব্যবহার করা হয়েছে। এর সঙ্গে কিছু নতুন হ্যান্ডলুম শাড়ি, বাদ দেওয়া ডেনিম ম্যাটেরিয়াল আর লুঙ্গিও ব্যবহার করা হয়েছে এই সংগ্রহের ৩২টি পোশাক তৈরি করতে। ,শামার সঙ্গে কথা বলার সময় প্রসঙ্গ অনুযায়ী খেই ধরিয়ে দিচ্ছিলেন শারারা খান। শারারা পেশায় একজন স্থপতি হলেও পারার একজন পরিচালক ও চল প্রকল্পের নেতৃত্বে রয়েছেন। পুরান ঢাকার বেগমবাজারের পুরোনো শাড়ির বাজার থেকে শাড়ি কেনার চমকপ্রদ গল্পও শোনালেন তিনি। বললেন, এই সংগ্রহের পোশাকগুলোতে শ্রেণি, পেশা, শরীরের গড়ন, ত্বকের রং এবং লিঙ্গ নিরপেক্ষতাকে গুরুত্ব দেওয়া হয়েছে। দু-একটা পোশাক ছাড়া বাকিগুলো নারী-পুরুষনির্বিশেষে পরতে পারবেন। এমনকি ফ্যাশনের জিরো ফিগার স্টেরিওটাইপকেও ভেঙে ফেলা হয়েছে।,এই প্রকল্প শুরুর আগে তারা বিভিন্ন শ্রেণি, বয়স, লিঙ্গ ও পেশার অন্তত ১৫০ জনের মধ্যে জরিপও করেন। সেই ফলকে গুরুত্ব সহকারে নেওয়া হয়েছে, বললেন শারারা।জানা গেল, কিছুদিন আগে এই পোশাকগুলো নিয়ে একটা ফ্যাশন শো হয়, যেটাকে ক্যাটওয়াক বলতে নারাজ শারারা। বললেন, ফ্যাশন প্যারেড। আসলেই তাই। এই শোর জন্য পুরোনো শাড়ি দিয়ে কিছু মাস্ক তৈরি করে দেয় মামুনুর রহমানের প্রতিষ্ঠান এলা। এই প্রতিষ্ঠানও টেকসই বিষয় নিয়ে কাজ করে থাকে। নিটের ঝুট থেকে তৈরি এলার মাস্ক এখন বিভিন্ন দেশেও যাচ্ছে। ,যা হোক, পারার এই পোশাক তাঁদের জন্য, যাঁরা বিশ্বকে ফ্যাশন বর্জ্যের কুপ্রভাব থেকে মুক্ত করতে চান, কমাতে চান কার্বন নিঃসরণের পরিমাণ।,তাঁদের এই হেমন্ত-শীত সংগ্রহ এরই মধ্যে বেশ সাড়া ফেলেছে। ৩২টি পোশাকের মধ্যে রয়েছে ট্রেঞ্চকোট, বম্বার জ্যাকেট, জাম্পস্যুট, ব্লাউজ, টিউনিক, পেনসিল স্কার্ট, কিমোনো, কিমোনো কামিজ ও ট্রাউজার,পাফড স্লিভ কামিজ ও ট্রাউজার, হুডি কামিজ ও ট্রাউজার, বাইকার জ্যাকেট, পঞ্চো জ্যাকেট, ছেলে ও মেয়েদের ব্লেজার, রেট্রো ডেনিম, ক্রপড টপ ও হারেম প্যান্ট, টি-শার্ট, ছেলেদের শার্ট ও কুর্তা। কোনো কোনো পোশাক আবার দুদিকে পরা যাবে।,ফেসবুক (https://www.facebook.com/chol.store/) আর ইনস্টাগ্রামের (https://instagram.com/chol.fashion?igshid=ifnr5n1vtiz) মাধ্যমে বিক্রি হচ্ছে। আসছে সপ্তাহ থেকে ভার্চ্যুয়াল স্টোরেও (https://chol.paraa.org.uk/) পাওয়া যাবে চল-এর পোশাক। ,তবে এই ৩২টি পোশাকেই শেষ নয়; বরং চল-এর এই ট্রেন্ডি পোশাক যে কেউ পছন্দ করে বানিয়ে নিতে পারবেন। আবার স্টকে থাকলে সরাসরি কেনাও যাবে। আসলে পুরোনো কাপড় তো একই রকম একাধিক পাওয়া যায় না; তাই কোনো পোশাকই একাধিক হবে না। বরং হুবহু একই ডিজাইনের পোশাক অন্য কাপড় দিয়ে বানিয়ে নিতে পারা যাবে, বললেন শামা, ফলে যে কেউ কাস্টম মেড পোশাক পেয়ে যাবেন।জানালেন তাঁদের বিক্রয়-পরবর্তী সেবা সম্পর্কেও, পুরোনো কাপড়ে তৈরি। তাই ছিঁড়ে বা ফেঁসে যেতে পারে। তেমন হলে তাঁরা পোশাক রিপেয়ার করে দেবেন। তাতে আবার নতুন লুকও মিলবে। এ জন্য কেবল দিতে হবে যৎসামান্য অর্থ। যেটা পাবেন কারিগর বা সুচিশিল্পী। ,এবারের কালেকশনের কয়েকটি পোশাক কতুর হয়ে গেছে বলে উচ্ছ্বাস প্রকাশ করলেন শামা। বাংলাদেশের মধ্যম ও উচ্চ আয়ের মানুষদের জন্যই এই পোশাক এখন তৈরি করা হচ্ছে। আর বিদেশি ক্রেতাদের কথাও মাথায় রাখা হয়েছে। ইতিমধ্যে যুক্তরাজ্য আর কানাডা থেকে সাড়া পাওয়া গেছে। বিশেষত লন্ডনের দুটি বিখ্যাত ডিপার্টমেন্ট স্টোর লিবার্টি ও সেলফরিজেজ বিশেষ আগ্রহ দেখিয়েছে বলে জানা গেল। আসলে পণ্য নয়, এর গল্পটাই হৃদয়গ্রাহী। বিদেশি ক্রেতারা সেটাতেই আকর্ষিত হচ্ছে, জানালেন শামা।,এ ছাড়া এথিকাল ফ্যাশন ফোরামও তাদের বিষয়ে যথেষ্ট আগ্রহী। ফ্যাশন রেভল্যুশনের ওপেন স্টুডিওতে এই সংগ্রহ প্রদর্শনের পরিকল্পনা তাঁদের আছে বলেও জানা গেল উভয়ের কাছে। ,বস্তুত চল-এর পোশাক তৈরির নেপথ্যে নৈতিক বিষয়ই বিশেষ ভূমিকা রাখছে। এখানে যাঁরা কাজ করছেন তাঁদের কাজের সুস্থ পরিবেশ আর সঠিক মজুরিও নিশ্চিত করা হচ্ছে। একটা পোশাক তৈরির জন্য কাকে কত মজুরি দিতে হচ্ছে, কী পরিমাণ খরচ হচ্ছে উপকরণ সংগ্রহে, সবই তারা তাদের ওয়েবসাইটে দেওয়ার পরিকল্পনা করেছে। এভাবে একটি পরিবেশবান্ধব, জনবান্ধব টেকসই ও নৈতিক ব্র্যান্ড হিসেবে চল-কে দাঁড় করানোর চেষ্টা চলছে।,এরই মধ্যে তাঁদের কথা হচ্ছে আরেকজন ফ্যাশন ডিজাইনারের সঙ্গে। বাংলাদেশি বংশোদ্ভূত ব্রিটিশ ফ্যাশন ডিজাইনার রুকিয়া বেগম। পরবর্তী প্রকল্প বা পরবর্তী সংগ্রহ হয়তো তিনি করবেন। এভাবে বিভিন্ন সময় দেশি-বিদেশি ডিজাইনারের সঙ্গে কাজ করবে চল।,আগামী ২০২৫ সালে বাংলাদেশ থেকে রপ্তানি হওয়া পণ্যের অন্তত ১৫ শতাংশ টেকসই পণ্য থাকতে হবে। এই নিয়ম চালু করতে যাচ্ছে জার্মানি। এই তথ্য দিয়ে শারারা বললেন, ‘আমরা সেই কাজটা আগে থেকেই শুরু করেছি। ফলে ভবিষ্যতে বাংলাদেশের তৈরি পোশাকশিল্পের জন্য আমরা মডেল এবং সহায়কও হতে পারি।’,নৈতিকতার সঙ্গে নান্দনিকতার সহাবস্থানেই সম্ভব যেকোনো উদ্যোগ কিংবা প্রক্রিয়ার টেকসই হয়ে ওঠা। ‘চল’-এ চলেছে সেই অভিমুখেই। একগুচ্ছ স্বপ্নময় তরুণের এই অভিযাত্রা পাবে অভীষ্ট লক্ষ্য। বাংলাদেশ হবে গর্বিত।"
স্টাইল অন দ্য স্ট্রিট!,"বিশ্বের সঙ্গে তাল মিলিয়ে আমাদের জীবনমান এখন ঊর্ধ্বমুখী। অর্থনৈতিক উন্নয়নের ছোঁয়া লেগেছে দেশের শহরগুলোতেও। ফলে সময়ের সঙ্গে বদলে যাচ্ছে প্রতিটি শহর। বিশেষ করে রাজধানী ঢাকার ল্যান্ডস্কেপ আধুনিক আর দৃষ্টিনন্দন স্থাপনায় হয়ে উঠছে নান্দনিক। এই পরিবর্তন অনুঘটক হচ্ছে তরুণ নাগরিকদের যাপনে।,অন্যদিকে দেশের ক্রমোন্নয়নের সঙ্গে যোগ হয়েছে সামাজিক যোগাযোগমাধ্যমের প্রভাব। সবার মধ্যে বাড়ছে ফ্যাশনসচেতনতা। সামাজিক যোগাযোগমাধ্যমে সংযুক্তি আর পরিবর্তিত আবহ উন্নত দেশগুলোর মতো এখানকার ফ্যাশনপ্রিয় তরুণদেরও আগ্রহী করে তুলছে স্ট্রিট ফ্যাশন ট্রেন্ডের প্রতি। ফলে জনপ্রিয় হয়ে উঠছে এসব পোশাকের চাহিদা। তাঁদের স্টাইল স্টেটমেন্টে যোগ হচ্ছে নতুন মাত্রা।এই ট্রেন্ড কেবল আমাদের এখানেই নয়; সারা বিশ্বেই স্ট্রিট ফ্যাশন এখন ফ্যাশনের নিউ নরমাল ট্রেন্ড।  ,চলমান এ ধারার সঙ্গে যোগসূত্র তৈরির লক্ষ্যে ঢাকার স্ট্রিট স্টাইলকে গুরুত্ব দিয়ে দেশের অন্যতম শীর্ষ ফ্যাশন ব্র্যান্ড সেইলর সাজিয়েছে তাদের শীতসংগ্রহ ২০২০; আর পোশাক নকশার এ ভাবনা রূপায়িত হয়েছে চমৎকার ছবি ও ভিডিওর উপস্থাপনায়। অর্থাৎ স্ট্রিট স্টাইলকে গুরুত্ব দিয়ে তৈরি সংগ্রহের পোশাক পরে মডেলরা হেঁটেছেন, দাঁড়িয়েছেন, ছবির মূল বিষয় হয়েছে ঢাকার পরিচিত সব লোকেশনে। নগরীর পরিচ্ছন্ন ফুটপাত আর মেঘছোঁয়া স্থাপনার মধ্য দিয়ে স্পষ্ট হয় একটি দেশের অর্থনৈতিক উন্নয়নের স্বরূপ। এ পটভূমিতে তোলা ছবিগুলোয় ফুটে উঠেছে যথার্থ আরবান লুক। চেনা জায়গাগুলোয় করা ফটোশুটের কারণে সেইলর-অনুরাগীরা এ শীতপোশাকে সহজেই মেলাতে পারবেন তাঁদের নগরজীবনের প্রাত্যহিক যাপনকে। ,এ প্রসঙ্গে সেইলরের মার্কেটিং টিম লিডার মো. সাইদউজ্জামান বলেন, স্ট্রিট ফ্যাশন বললেই প্যারিস, মিলান, লন্ডন, টোকিও অথবা নিউইয়র্কের নাম আসে। অথচ ঢাকার রাস্তাঘাট ও অত্যাধুনিক আর্কিটেকচারাল ভিউ আমাদের স্ট্রিট ফ্যাশন ক্রমেই এগিয়ে নিচ্ছে। এ ভাবনাই আসলে আমাদের শীত সংগ্রহ তৈরির প্রেরণা হয়েছে। আমাদের মার্কেটিং টিম আরবান উইন্টারওয়্যার এবং ঢাকা স্ট্রিটের প্রাণময়তাকে মিশিয়ে এবারের ক্যাম্পেইন প্ল্যান করে। ঢাকাকে একটু অন্যভাবে তুলে ধরার জন্য আমরা এরই মধ্যে বেশ ইতিবাচক সাড়াও পাচ্ছি।,ফ্যাশন এগিয়ে চলার সঙ্গী। সর্বদাই গতিশীল এবং ধারাবাহিক। পরিস্থিতির প্রয়োজনে যোগ হয় উল্লেখযোগ্য মাত্রা। এরই মধ্যে শুরু হওয়া শীতের জন্য তৈরি পোশাকেও সেটা ফুটিয়ে তোলা হয়েছে। যাতে করে নগরকেন্দ্রিক যাপন অর্থবহ হয়ে ওঠে। ঢাকার স্ট্রিট স্টাইল ঋদ্ধ হয়। এ জন্য সেইলরের শীতসংগ্রহের নকশায়ও প্রতিফলন ঘটেছে এসব বিষয়। শৈতি আবহকে প্রাধান্য দিয়ে চমৎকার ও শীত উপযোগী সব কাপড়ে তৈরি পোশাককে করা হয়েছে স্বচ্ছন্দ আর আরামদায়ক; সূক্ষ্ম অলংকরণে এগুলো হয়ে উঠেছে আরও আকর্ষক।,এ শীতে তরুণদের উষ্ণ রাখতে সেইলরের রয়েছে ব্যাপক আয়োজন। ফরমাল থেকে ক্যাজুয়াল—যেকোনো স্টাইলিংয়ে নিজেকে উপস্থাপনের জন্য সম্ভারে সমাহার ঘটেছে নানা পোশাক। ছেলেদের জন্য বিশেষ প্যাটার্নের আধুনিক ফেব্রিকের ব্লেজারের পাশাপাশি আছে হুডি, ট্র্যাকার জ্যাকেট, বোম্বার জ্যাকেট, ভিনটেজ লেদার বাইকার জ্যাকেট, সোয়েটশার্ট, জগার সেট, নিট শার্ট। মেয়েদের সংগ্রহে এবার নতুন যোগ হয়েছে লেদার জ্যাকেট। এ ছাড়া আরও রয়েছে ট্রেন্ডি ফরমাল স্যুট, ফ্যাশন ব্লেজার, লং কোর্ট, বোম্বার জ্যাকেট, বক্সিফিট ও ক্রপড জ্যাকেট। ,ছোটদের কথাও ভোলেনি সেইলর। তাই তাদের জন্যও তৈরি বৈচিত্র্যময় শীত সংগ্রহে আছে ছেলে ও মেয়েদের হুডি, ফ্লানেল ও ফ্লিচের টিউনিক, পার্টি ড্রেস, জগার আর লেগিংস কালেকশন। যেকোনো লুকের সম্পূর্ণতায় একান্ত প্রয়োজন সঠিক অনুষঙ্গে। এ জন্যই সেইলরের শীতসংগ্রহে রয়েছে ট্রেন্ডি কমফোর্টার, শাল, স্নিকার আর ফরমাল শু।,সেইলরের শীতসংগ্রহ সম্পর্কে বিশদ জানতে ভিজিট করা যেতে সেইলরের অফিশিয়াল ফেসবুক পেজ (www.facebook.com/clothings.sailor) ও ওয়েবসাইটে (www.sailor.clothing)। এ ছাড়া সম্পূর্ণ স্বাস্থ্যবিধি মেনেই পরিচালিত হচ্ছে সারা দেশে সেইলরের ১৭টি আউটলেট। অতএব সশরীর গিয়ে দেখা যেতে পারে এবারের শীতসংগ্রহ।"
ফ্যাশনে ম্যারাডোনার গোল,"ম্যাজিশিয়ান ম্যারাডোনা প্রয়াত। বর্ণময় এক ফুটবলশিল্পীর চলে যাওয়া মানেই স্মৃতি মুছে যাওয়া নয়। তিনি কেবল সাফল্য আর ব্যর্থতার নিক্তিতে বিচার্য হবেন না বরং তাঁর জীবন, তাঁকে ঘিরে বিতর্কও আরও বহুদিন থাকবে আলোচনায়।  ,মাঠের বাইরে এই মানুষটির চলনবলনও সেই আলোচনার অংশ হতে পারে। সত্যি বলতে কি, ফ্যাশন দুনিয়ায় ম্যারাডোনার খুব একটা চলাফেরা ছিল বলে জানা যায় না। তবে নিজে যথেষ্ট ফ্যাশনেবল ছিলেন। অন্তত ফ্যানদের সেটাই দাবি। অবশ্য স্ট্রিটস্টাইলে ম্যারডানাকে আইকন বললে বাড়িয়ে বলা হবে। অনেকেই বলে থাকেন হালের জাইন মালিক (সুপার মডেল জিজি হাদিদের সঙ্গী), পিট ডেভিডসন আর জাস্টিন বিবাররা তাঁকে অনুসরণ করছেন। ,যেটা হোক না হোক, ম্যারাডোনাকে নিয়ে একটু ঘাঁটাঘাঁটি করলেই বিষয়টা স্পষ্ট হয়। তিনি চুল ডাই করেছেন কবে? তাও যেনতেনভাবে নয়। স্টাইল করেই। সেটা তো আশির দশকের কথা। এরপর আবার পুরো চুল ডাই করেছেন। আর পোশাক পরেছেন যেমন ইচ্ছা, যেখানে ম্যারাডোনাই উপস্থিত স্বমহিমায়। বেশির ভাগ সময় শর্টস, টি-শার্ট, পোলো শার্ট, রাবমুড়া, হাওয়াই শার্ট কিংবা প্রিন্ট, চেকস বা স্ট্রাইপড। আবার স্যুটেও তিনি তাঁর মতোই। ট্রিম করা দাড়িতেও বেশ মানানসই। অনুরাগীরা গুরুতে অনুসরণ করেছেন বৈকি।,এই আটপৌরে অথচ স্টাইলিশ, তাও আবার নিজের মতো করে। চাপিয়ে দেওয়া কিছু নয়। এটাই তো ম্যারাডোনা। এটাই তো তাঁর সিগনেচার।,কোথাও গেলে ম্যারাডোনা দুহাতেই ঘড়ি পরতেন। একটায় স্থানীয় সময়, অন্যটায় আর্জেন্টিনার সময় দেখার জন্য। এই ঘড়িজোড়া আবার হতো একই রকম। দুরকম কখনোই নয়। অর্থাৎ একই কোম্পানি, একই ডিজাইন। এটাও পরিণত হয় ম্যারাডোনা স্টেটমেন্টে। ,অন্যদিকে ঘড়ির প্রতি তাঁর ছিল বিশেষ দুর্বলতা। দামি ঘড়ি তিনি পরতেন। সংগ্রহ করতেন। রোলেক্স ছিল তাঁর সবচেয়ে পছন্দের ব্র্যান্ড। পাশাপাশি হিউবল্টও ছিল তাঁর অনুরাগের তালিকায়। একসময় তিনি হিউবল্টের ব্র্যান্ড অ্যাম্বাসেডরও হয়েছিলেন। পরেছেন এই কোম্পানির দামি সব ঘড়ি: ক্ল্যাসিক ফিউশন থেকে হিরে বসানো বিগ ব্যাংগস। তাঁর সম্মানে হিউবল্ট সীমিত সংস্করণ বাজারে ছাড়ে, যেখানে মূল থিম ছিল নীল-সাদা রং আর তাঁর জার্সি নম্বর ১০।,অনেক কিছুর সঙ্গে থেকে যাবে তাঁর ঘড়ির স্মৃতি, থাকবে তাঁর সংগ্রহে থাকা ঘড়িগুলোও। এসবের ঊর্ধ্বে যেন মনে হচ্ছে তাঁর প্রয়াণে থমকে গেল সময়।,২০১৬ সালে সোফিয়া লোরেন এবং নেপলসকে প্রতিপাদ্য করে ফল বা অটাম-উইন্টার সংগ্রহ তৈরি করে বিখ্যাত ফ্যাশন হাউস ডলচে অ্যান্ড গ্যাবানা। ইতালির প্রথম অস্কারজয়ী অভিনয় ব্যক্তিত্ব সোফিয়া লোরেন যেমন নেপলসের সঙ্গে জড়িয়ে আছেন, তেমনি আছে ডিয়েগো মারাডোনাও। তিনি নেপলসের হয়েও তো নেপলসেরই। কারণ এই শহরের একটি অখ্যাত দলকে তিনি ইউরোসেরার রূপান্তর করেন বলতে গেলে একক কৃতিত্বে। ফলে নেপলসকে নিয়ে কিছু করলে ম্যারাডোনাকে বাদ দিই–বা কীভাবে?,এ জন্য ওই সংগ্রহে ডলচে অ্যান্ড গ্যাবানা জুটি রাখলেন ম্যারাডোনা বিশ্বকাপজয়ী ঐতিহাসিক ১০ নম্বর জার্সি। ফ্যাশন শো হলো দারুক জাঁকজমক করে। তারায় তারায় খচিত সে আসর। কিন্তু ছন্দপতন ঘটল তারপরই। মামলা ঠুকে দিলেন ম্যারাডোনা। কারণ তাঁর ১০ নম্বর জার্সি অনুসরণ করা হয়েছে তাঁকে না জানিয়ে। আর নেপলস ও ম্যারাডোনাকে ট্রিবিউট দিতে গিয়ে ছোট্ট এই ভুলটা করে বসেন এই ডিজাইনার জুটি। ফলে তার মাশুল গুনতে হয়। ম্যারাডোনার জার্সির প্রেরণায় তৈরি পোশাক নিয়ে ম্যারাডোনা শুরুতে প্রশংশাই করেন। কিন্তু তারপর তিনি মামলা করলে মিলানের আদালত ২০১৭ যে রায় দেন, সেটা ম্যারডোনার পক্ষেই যায়। তিনি সেই মামলা জিতে ৭০ হাজার ইউরো ক্ষতিপূরণ পান।,১৯৮৬ সালে ইংল্যান্ডের বিরুদ্ধে ‘হ্যান্ড’স অব গড’ গোল ছাড়াও অসাধারণ একটি গোল তিনি করেছিলেন। সেটি ছিল দ্বিতীয় গোল। যেটা বলা হয় ‘গোল অব দ্য সেঞ্চুরি’। সেই গোলের ৩০ বছর উপলক্ষে ২০১৬ সালে নতুন বুট বাজারে ছাড়ে পিউমা। নাম দেয় ‘কিং ম্যারাডোনা সুপার’। এই বুটের টাংয়ে ছিল ম্যারাডোনার ছবি আর আপারে তাঁর স্বাক্ষর। সেই সময়ে ওই বুটের দাম রাখা হয় ২৭৫ মার্কিন ডলার।তথ্যসূত্র: হাইপবিস্ট, ড্রিম টিম, ভোগ"
ট্রেন্ডসেটার ভাইস প্রেসিডেন্ট ,"মার্কিন নির্বাচনে ক্ষমতার পালাবদলের সমান্তরালে পরিবর্তন সূচিত পাওয়ার পোশাক ট্রেন্ডেরও। এবারের নির্বাচনপূর্ব, নির্বাচনকালীন ও নির্বাচনোত্তর আলোচনায় দ্বিতীয় বিষয়টি ছিল বেশ গুরুত্বের সঙ্গে। পোশাক নিয়ে নানা কথা সব সময়ই হয়েছে। কিন্তু এবারের বিষয়টি ভিন্ন। কারণ, নতুন ট্রেন্ডের, নতুন স্টাইলের জন্ম দিয়েছেন হবু ভাইস প্রেসিডেন্ট কমলা হ্যারিস।,স্কার্ট আর স্টিলেট্টো বা প্যান্ট-কোটের ক্লিশে ধারাকে নস্যাৎ করে তিনি নতুন ধারার জন্ম দিয়েছেন। কমলা হ্যারিস তাঁর পোশাকে সচেতনভাবেই প্রতীয়মান করেছেন রাজনৈতিক মতাদর্শ ও লিঙ্গনিরপেক্ষতা; একই সঙ্গে তিনি পেয়েছেন ‘আমি তোমাদেরই লোক’ হয়ে ওঠার প্রয়াস।,সঠিক উপলক্ষে সঠিক রং নির্বাচনের মধ্য দিয়েও তাঁর রাজনৈতিক প্রজ্ঞা, অতীতের আন্দোলনের প্রতি শ্রদ্ধা প্রকাশিত হয়েছে। মানোলো ব্লাহনিক জুতা আর শ্যানেল হ্যান্ডব্যাগের প্রতি তাঁর অনুরাগ যেমন লুকান, তেমনি আবার চাক টেইলর অলস্টার কনভার্সপ্রিয়তাকেও লুকান না। বরং এই স্নিকার তাঁর কত ধরনের আছে, লেস ছাড়া আর লেসসহ, তা-ও তিনি জানিয়ে দিতে কুণ্ঠা করেননি। বরং নির্বাচনী প্রচারে চাক টেইলর কনভার্স স্নিকারে তাঁর আটপৌরে, স্বচ্ছন্দ রূপ সবাইকে মুগ্ধ করেছে।,নির্বাচন শেষে বিজয় অর্জনের পর জো বাইডেনকে ফোনে অভিনন্দন জানানোর সময় তিনি যে ওয়ার্কআউট গিয়ারে ছিলেন, সেটা সারা বিশ্বের তরুণ-তরুণীদের বিশেষ প্রিয়। আর এ বছর এই করোনা প্রকোপে আরও প্রিয় হয়ে উঠেছে। তাঁকে দেখে যেন মনে হচ্ছিল তিনি এইমাত্রই বাইরে থেকে হেঁটে এসেছেন কিংবা যাবেন। হবু ভাইস প্রেসিডেন্ট পরেছিলেন নাইকি ট্র্যাকটপ; নাইকির।,এই ব্র্যান্ড যেন আমেরিকারই সমর্থক। আর এর স্লোগান জাস্ট ডু ইট অযুত তরুণের জন্য প্রেরণাবাচক। কমলার জন্য সেটা হয়েছে আরও দ্যোতনাবহ। কারণ, তিনি ও জো বাইডেন এরই মধ্যে করে ফেলেছেন। দে হ্যাভ জাস্ট ডান ইট। কিন্তু এখানেই শেষ নয়। ভালোর জন্য কোনো কিছু করে যাওয়ার চেষ্টা যে তাঁর অব্যাহত থাকবে, সেটাও যেন এই পোশাকের মধ্য দিয়ে স্পষ্ট হয়েছে।,কামাল করে দেওয়া কমলা হ্যারিসের নামের সঙ্গে জুড়ে গেছে অনেক ‘প্রথম’। মার্কিন ইতিহাসের তিনি প্রথম নারী ভাইস প্রেসিডেন্ট, প্রথম বাদামি ত্বকের ভাইস প্রেসিডেন্ট, প্রথম দক্ষিণ এশীয় বংশোদ্ভূত আবার প্রথম অভিবাসী মা-বাবার কন্যাও। ধর্ম, বর্ণনির্বিশেষে মার্কিনরা এখন মাতোয়ারা কমলাবন্দনায়, সুদিনের প্রত্যাশায়, স্বপ্নসময়ের প্রতীক্ষায়।,এ জন্যই কমলা হ্যারিসের দিকে দৃষ্টি তাদের বেশি। ব্যক্তি কমলা যেমন, তেমনি তাঁর পোশাক-আশাক, চলন-বলন—সবকিছুতেই প্রাণিত হচ্ছে ছেলে-বুড়ো সবাই; অনুসরণ করছে, অর্থ খুঁজে নিচ্ছে। অব্যাহত রাখছে আলোচনা। এই নিবন্ধে আলো ফেলা যেতে পারে তাঁর ট্রেন্ডসেটিং স্টাইলে। অতএব, শুরু করা যাক শেষ থেকে।,৭ নভেম্বর ২০২০। অকুস্থল চেজ সেন্টার, উইলমিংটন, ডেলাওয়ার। বিজয় সম্মেলনে উপস্থিত জনতা উন্মুখ। মঞ্চে এলেন কমলা হ্যারিস। শুভ্রবেশী। সাদা প্যান্ট-স্যুট। সিল্কি, পুসিক্যাট বো ব্লাউজ, কানে সাদা মুক্তা। কিন্তু কেন এই পোশাক? কেনই-বা সাদা? এর আগেও কোনো বিশেষ অনুষ্ঠানে তাঁকে সাদা পরতে দেখা গেছে। ব্যত্যয় এবারও করেননি। বরং আরও বেশি অর্থবহ করে তুলেছেন তাঁর পরিচ্ছদের সৌন্দর্য। যেখানে ইতিহাসের সঙ্গে, নারীর অধিকার সমুন্নত রাখার আন্দোলনের সঙ্গে একাত্ম কমলা হ্যারিস সিগনেচার স্টাইলে ছড়িয়েছেন ব্যক্তিত্বের বিভা; তাই তো এই পোশাক ফ্যাশন স্টেটমেন্ট না হয়ে প্রকৃতপক্ষে স্টেটমেন্ট হয়ে উঠতে পেরেছে।,তাঁর পোশাক যেনতেন নয়, ডিজাইনারস কালেকশন। ক্যারোলিনা হেরেরার প্যান্ট-স্যুট। ডিজাইন করেন ওয়েস গর্ডন। কিন্তু কেন ক্যারোলিনা হেরেরা? ডিজাইনার ব্র্যান্ড তো আরও ছিল। কারণ, ক্যারোলিনাও ছিলেন একজন অভিবাসী। এসেছিলেন ভেনেজুয়েলা থেকে। এর আগে তিনি দুজন প্রেসিডেন্টপত্নীর পোশাকের নকশা করেছেন। মিশেল ওবামা ও লরা বুশ।,ওয়েস গর্ডনের ডিজাইন করা এই সাদা প্যান্ট-স্যুটের কাপড় মূলত উলের। ৯৩ শতাংশ উলের সঙ্গে ৪ শতাংশ ইলাস্টিন আর ৩ শতাংশ নাইলন মিশিয়ে তৈরি।,তাঁর এই সিল্কি ব্লাউজ একেবারেই হালের ট্রেন্ড। টম ফোর্ডের নতুন সংগ্রহেও রয়েছে। তবে এটা পুরোনো না নতুন বা কোন ডিজাইনারের, তা জানা যায়নি। ,অন্যদিকে পুসিক্যাট বো আসলে আরামদায়ক অথচ উজ্জ্বল বো। পুরুষদের বো টাইয়ের মতোই মেয়েদের বো। দুই বছর আগে সুইডেনের নারীরা এই বো পরেছিলেন প্রতিবাদের অংশ হিসেবে। অন্তত ইউএসএ টুডের সেটাই অভিমত। আর সাদা, সে তো ঐতিহাসিক রং। এ ছাড়া এই বো দেওয়া ব্লাউজের আরও একটি গুরুত্ব রয়েছে। যুক্তরাষ্ট্রে মেয়েরা যখন কাজ করতে শুরু করেন, ঢল নামে পথে, তখন তাঁরা এই ব্লাউজ পরেন। কমলা, অতএব, এরই মধ্য দিয়ে সেই নারীশক্তির প্রতি প্রতীকী শ্রদ্ধা জানানোর প্রয়াস পেলেন।,আর সাদা? সে তো অধিকারপ্রাপ্তির রং। সেই রঙেরও শতবর্ষ এবার। কারণ, ১৯১৯ সালে ১৯তম সংশোধনীর কল্যাণে যুক্তরাষ্ট্রের নারীরা পেয়েছিলেন ভোটাধিকার। ভোটে জয়লাভের পর বিজয়মঞ্চে দাঁড়িয়ে নারীদের অর্জিত অধিকারকেই যেন তাঁর পোশাকের মধ্য দিয়ে অভিবাদন জানালেন ভারতীয় মা আর জ্যামাইকান বাবার আত্মজা কমলা হ্যারিস।,তাঁর সাদা পোশাকের সঙ্গী হয়েছে স্যামন পেটেন্ট পাম্প শু, সাদা মুক্তার দুল আর সিগনেচার ব্রেসলেট। কোটপিনে আমেরিকার পতাকা।ঐতিহাসিক দিনে, ঐতিহাসিক উদযাপনে পোশাকের চমকে নতুন ইতিহাস রচনা করেছেন কমলা হ্যারিস।,কমলা হ্যারিস নতুন ভাবমূর্তি তুলে ধরেছেন। ভেঙে দিয়েছেন চলমান ধারণা। বিশেষত পোশাকে। ফলে তাঁকে দেখা গেছে নানা সাজে। সবাই অবাক হয়েছেন। অনুপ্রাণিত হয়েছেন। বাহ্বা দিয়েছেন। পুরো প্রচারণায় তিনি কী পরেছেন, তা চমৎকারভাবে পাওয়া যায় ‘হোয়াটকমলাওর’ নামের ওয়েবসাইট অনুসরণ করলে। এর বরাত দিয়ে বিভিন্ন দেশের দৈনিক আর সাময়িকপত্রগুলো দিয়েছে নানা ব্যাখ্যা।,হিল তিনি পরেছেন, তবে বেশি উঁচু নয়। বরং হিল বাদ দিয়ে তাঁকে স্বচ্ছন্দ বোধ হয়েছে স্নিকারে। তাঁর প্রিয় ব্র্যান্ড কনভার্স চাক টেলর অল-স্টারস। নানা রং আর স্টাইলের এই আটপৌরে জুতা তাঁকে পরতে দেখা গেছে; আগেই উল্লেখ করা হয়েছে, পরেছেন তিনি নাইকির হাফডিজপড টপ, রানিং টাইস আর রোদচশমাও। কখনোবা এই জুতার সঙ্গে পরেছেন জ্যাকেট আর কালো জিনস।,ফিলাডেলফিয়ায় তিনি যেমন পরেছেন ক্যাশমেয়ার কোট; স্লিম শিলুয়েট, ডাবল-ব্রেস্টেড, ফ্ল্যাপ পকেট, সঙ্গে, মার্টিঙ্গেল বেল্ট। বোতামও ম্যাক্সমারা সিগনেচার।২ নভেম্বর প্রচারণার শেষ দিকে পেনসালভানিয়ায় কমলা ছিলেন কুইল্টেড কোটে। কালো জিনস, কালো মুক্তার নেকলেস আর লোরো পিয়ানা স্কার্ফে। তাঁর প্রিয় ব্র্যান্ডগুলোর একটি লোরো পিয়ানা। লোরো পিয়ানার ক্যাজুয়াল জ্যাকেটে তিনি ঘুরেছেন নর্থ ক্যারোলাইনা আর গোল্ডসবরোতে। কমলা কখনো আবার পরেছেন বেসিক ইউটিলিটি কোট। সামনে জিপার দেওয়া, জিপ-আউট হুড, ড্র-স্ট্রিংসহ। এর সঙ্গী হয়েছে কালো টি-শার্ট ও চাক টেলর কনভার্স।,ডেট্রয়েট আর মিশিগানে তিনি দৃশ্যমান পি-কোট স্টাইলের জ্যাকেটে। রিবড ব্ল্যাক টার্টলনেক ব্লাউজের সঙ্গে কালো জিনস আর প্রাদার গোড়ালি ছোঁয়া বুটে। এর সামনেটা আবার গোল, যাকে বলে রাউন্ড টো। গয়না বলতে মার্কো বিসেগোর টিয়ারড্রপ স্টাড ইয়ারিং। আমরা বলি গুঁজি দেওয়া দুল।,বিভিন্ন সময়ে তিনি পরেছেন ডিজাইনার কালেকশন বা কোনো শীর্ষ ব্র্যান্ডের পোশাক। তাঁর পোশাকের রুচিতে একই সঙ্গে ফুটে উঠেছে আনুষ্ঠানিক ও আটপৌরে আভিজাত্য। যে পোশাকই পরেছেন, সেটাকে চমৎকারভাবে ক্যারি করেছেন। কখনোই মনে হয়নি চাপিয়ে দেওয়া কিছু। বেশির ভাগ সময়ই তাঁকে পরতে দেখা গেছে বিভিন্ন ব্র্যান্ডের প্যান্ট-স্যুট। ক্যারোলিনা হেরেরা থেকে প্রবাল গুরুং হয়ে জোসেফ আলতুজাররাও পরেছেন। ওয়েস গর্ডনের মতো নিউইয়র্কের ডিজাইনার প্রবাল গুরুং ভারতীয়। তাঁর স্যুট কমলা পরেছেন গত বছরের গ্রীষ্মে, ডেমোক্র্যাটদের জাতীয় সম্মেলনে বক্তব্য দেওয়ার সময়। এশীয় কিংবা অভিবাসী ডিজাইনাররাই তাঁকে বেশি আকৃষ্ট করে; হয়তো শিকড় তাঁকে হাতছানি দেয়।,প্যান্ট-স্যুট তিনি নিয়মিতই পরেছেন। এখানেও এক ইতিহাসকেই পুনর্ব্যক্ত করা যেন। সেই ১৮৭৪ সালে, ড্রেস রিফর্ম লিগের জাতীয় সম্মেলনে ট্রাউজারকে বেছে নেওয়া হয়। তবে তিনি আঙ্গেলা ম্যার্কেল কিংবা হিলারি ক্লিন্টনের পদাঙ্ক অনুসরণ করেননি। বরং পরেছেন তাঁর মতো করে। ফলে তাঁর পোশাকে মিলেছে সমসময়ের আবেদন। হয়ে উঠেছেন ট্রেন্ডি। আর এই পোশাকে ফুটে ওঠা লিঙ্গনিরপেক্ষ স্মার্টনেসে কেবল তরুণেরাই নয়, বড়রাও ভক্ত হয়েছে।,তিন রাত এবং তিন স্যুট। এটাই সত্যি। কারণ, ভোটের পরদিন থেকে টানা তিন দিন তিনি উইলমিংটনে পরেছেন তিন রঙের স্যুট। বুধবার ৪ নভেম্বর পরেন মেরুন প্যান্ট-স্যুট আর ম্যাচিং সিল্ক টপ। অনুষঙ্গ ছিল সোনার বিডের হার আর বরাবরের মতো ব্রেসলেট। পরদিন কালো স্যুটের সঙ্গে কালো টপ আর কালো নেকলেস, মুক্তার। শুক্রবার রাতে নীল স্যুটের সঙ্গে ফুশিয়া ব্লাউজ, বো দেওয়া। দুল ছিল কালো, মুক্তার। প্যান্ট-স্যুটের কোট প্রতিটিই ছিল একক বোতামের। দুটি ফ্ল্যাট পকেটের সঙ্গে একটি ওয়েল্ট পকেট। আর সঙ্গে নচ ল্যাপেলস। এমনকি যত কোটই তিনি পরেছেন, সব একই প্যাটার্নের। সঙ্গের প্যান্টগুলো স্ট্রেইট। ফলে এই পোশাকও তাঁর সিগনেচার স্টাইলে পরিণত হয়েছে। ব্রেসলেট সব সময় থেকেছে হাতে।,ডেট্রয়েটে তাঁকে ধূসর প্যান্ট-স্যুটের সঙ্গে পরতে দেখা গেছে হারমিস কাওয়া ওরা শাল। ২০১৯ সালের বসন্ত-গ্রীষ্ম সংগ্রহের এই স্কার্ফের ডিজাইন করা আবার মাওরি শিল্পী রাঙ্গিতু রেতানের।,প্রগাঢ় রঙের প্রতি তাঁর অনুরাগ বেশ দেখা প্রচারণার পুরোটা সময়। কালো, নাবিক নীল, বারগেন্ডি, মেরুন, ধূসর। মিলিয়ে পরেছেন অন্য পোশাক আর অনুষঙ্গ। মুক্তা নজর কেড়েছে। তবে সোনার হারও ছিল। কখনো সে হারে ঝুলেছে চার্মস। প্রিয় ব্র্যান্ড ফাউন্ডারের। জুতা ছিল নানা ধরনের। মানোলো ব্লানিক পাম্প শু থেকে কনভার্স, টিম্বারল্যান্ড শু থেকে প্রাদা বুট।,প্রতি পদেই তিনি ছিলেন পরিপাটি। পারসনস স্কুল অব ডিজাইনের ফ্যাশন ডিজাইন স্টাডিজের অধ্যাপক ও ‘ফ্যাশন অ্যান্ড এভরিডে লাইভ: লন্ডন অ্যান্ড নিউইয়র্ক’ বইয়ের সহলেখক হ্যাজেল ক্লার্ক বলেছেন, ‘কমলার পায়ের নিচে যেন স্প্রিং লাগানো ছিল। তিনি প্রস্তুত ছিলেন যেন যেকোনো কিছুর জন্য। আমার মনে হয়েছে, তিনি যেটাই পরেছেন, সেটাতেই আরাম বোধ করেছেন।’,এভাবেই কমলা হ্যারিস জয় করেছেন মার্কিনদের এবং সারা বিশ্বের হৃদয়। কেবল পোশাকে নয়, কথাও মানুষ শুনেছেন মন্ত্রমুগ্ধের মতো। তাই তো উদযাপন সন্ধ্যায় কমলা হ্যারিসের আত্মবিশ্বাসী উচ্চারণ ছিল: আমি প্রথম, তা বলে শেষ নয়।,তথ্যসূত্র: হোয়াটকমলাওর, নিউইয়র্ক টাইমস, এল, ভোগ, হারপারবাজার, দ্য প্রিন্ট, ইনস্টাইল, রয়টার্স"
দীপাবলির রাতে মনীশের পোশাকে উজ্জ্বল তারারা,"ভারতে বেশ জাঁকজমক করেই উদযাপিত হয় দীপাবলি। মেতে ওঠে সব শ্রেণির মানুষ। বলিউড টিনসেল টাউনের ছোট তারকা থেকে মহাতারকা, বাদ যান না কেউ। করোনা সংক্রমণের জন্য কিছুটা বিধিনিষেধ থাকলেও বছরের এই সময়ের জন্য অপেক্ষা তো তাঁদেরও থাকে। তাই দীপাবলির রাতে তাঁরা আলো ছড়িয়েছেন দারুণ সব পোশাকে। আর বলিউডের প্রিয় নাম ফ্যাশন ডিজাইনার মনীশ মালহোত্রার ডিজাইন করা পোশাকই বেছে নিয়েছেন বেশির ভাগ তারকা। এমনকি গত মাসের ল্যাকমে ফ্যাশন উইকে প্রদর্শিত মনীশের ‘রুহানিয়াত’ সংগ্রহের পোশাকও পরেছেন কেউ কেউ।,দীপাবলির রাতে সারা পরেছিলেন সোনালি জরির এমব্রয়ডারি করা ক্ল্যাসিক শিলুয়েট: নীলরঙা কুর্তা। সঙ্গে হালকা সবুজ দোপাট্টা, যার চারধার জুড়ে অভিনব বাদলা জরির কাজ। মনীশ মালহোত্রার জুয়েলারি ‘চন্দবালি’তে সারা এ রাতে আরও অপরূপা হয়ে ওঠেন।,মনীশের ‘রুহানিয়াত’সম্ভার থেকে জাহ্নবী বেছে নিয়েছিলেন ক্ল্যাসিক শাড়ি। হলুদ রঙের এই শাড়ির পাড়ে সূক্ষ্ম জরির কাজ ছিল নজরকাড়া। সঙ্গে অনুষঙ্গ হিসেবে জাহ্নবী বেছে নেন মনীশের কানের দুল।,পেসওয়াজ সিল্কের সারদি জ্যাকেট, সোনালি জরিতে উজ্জ্বল লেহেঙ্গা পরে এই রাতকে আরও আলোকময় করেন খুশি কাপুর। দীপাবলির রাতে মনীশের ডিজাইন করা চোকার পরেছিলেন শ্রীদেবীর কন্যা।,ধূসররঙা ডোরি সুতার কাজের কুর্তা পরে পুরোপুরি উৎসবের মেজাজে ছিলেন কার্তিক আরিয়ান। এই কুর্তা আরও বিশেষ হয়ে ওঠে আইভরি রঙের ক্ল্যাসিক ডোরি এবং রেশমের অনবদ্য এমব্রয়ডারিতে।,মনীশের সিগনেচার বেগুনি রঙের সিকুইন শাড়িতে তামান্না রীতিমতো উষ্ণতা ছড়ান। উৎসবের রাতে তামান্না বেছে নিয়েছিলেন মনীশের জুয়েলারি কালেকশন থেকে মুক্তো বসানো চোকার।,ম্রুণাল এই উৎসবের রাতে পরেছিলেন মনীশের সিগনেচার সিকুইন শাড়ি। মনীশের জুয়েলারি লাইনের ফ্ল্যাট কাট হীরার চমকে প্রোজ্জ্বল ছিলেন এই বলিউড নায়িকা।,সাবেকি জরির কাজের লাল টেক্সচারড কুর্তা, ইজহার প্যান্ট, বেগুনি ব্রোকেডের দোপাট্টা—সব মিলিয়ে নানান বিভাময় ছিলেন তারা সুতারিয়া।,হালকা সবুজ কুর্তার সঙ্গে জরির এমব্রয়ডারির লাইলাক দোপাট্টায় নিজেকে সাজান পূজা।,মনীশের তাবান মেটালিক আবহে দীপাবলির রাতে স্নিগ্ধতা ছড়িয়েছেন রাকুল। সাদার ওপর সোনালি জরির নয়নাভিরাম কাজ করা পোশাকে মুগ্ধতা ছড়ান তিনি।"
শেষ রাতে মোহময়ী ম্রুণাল,"ল্যাকমে ফ্যাশন উৎসবের অনুরণিত হচ্ছে বিদায়ের সুর। গতকাল রোববার রাতে শেষ হয়েছে করোনার কারণে প্রথমবারের মতো আয়োজিত ‘ল্যাকমে ফ্যাশন উইক ২০২০’-এর ভার্চ্যুয়াল আয়োজন। তবে ল্যাকমে শেষ দিনের আয়োজন ছিল নেহাতই সাদামাটা। অনুষ্ঠিত হয় দুটি মাত্র শো।,যদিও দিন শুরু হয়েছিল চমৎকার আলোচনা অনুষ্ঠান দিয়ে; ভয়েস অব ফ্যাশনের ব্যানারে এ আলোচনার শিরোনাম ছিল ‘কোশ্চেনস নো ওয়ান আসকস’। চমৎকার এ আলোচনায় ফ্যাশন–দুনিয়ার নানা ইতিবাচক, নেতিবাচক আর সমসাময়িক বাস্তবতা উঠে আসে আলোচকদের বক্তব্যে। এমনকি প্রত্যেকে তাঁদের ব্যক্তিগত অভিজ্ঞতাও শেয়ার করেন দর্শকদের সঙ্গে। ,শেফালি বাসুদেবের উপস্থাপনায় আলোচনায় অংশ নেন মুম্বাই মিররের নম্রতা জাকারিয়া, হিন্দু উইকএন্ডের সম্পাদক রোজেলা স্টিফেন, মুম্বাই মিডডের ফ্যাশন রাইটার শ্বেতা শিবারে এবং ফ্যাশন কনসালট্যান্ট ও লেখক বরুণ রানা। কোনো সন্দেহ নেই, এই আলোচনা ভারতীয় ফ্যাশনজগৎকে বুঝতে বিশেষ সহায়ক হবে। তাঁদের আলোচনায় নানা বিষয়ের পাশাপাশি উঠে আসে ভারতীয় ফ্যাশনে বলিউড তারকাদের সম্পৃক্ততার ভালো–মন্দও। এমনকি এই ভার্চ্যুয়াল আসর নিয়েও তাঁরা আলোচনা করেন। এই শোগুলোকে ফ্যাশন ফিল্ম আখ্যায়িত করে পক্ষে–বিপক্ষে কথা বলেন আলোচকেরা।,দিনের প্রথম শোতে ছিল ডিজাইনার আয়শা রাও ও পুনিত বালানার অভিনব আয়োজন। ডিজাইনার আয়শা তাঁর এই আয়োজন অস্ট্রেলিয়ার রংবাহারি ফুল দিয়ে সাজিয়ে তোলেন। ব্যাংকসিয়াস, গামনাটস, ওরিয়েন্টাল পপিস, ট্যামারিলস, ম্যাডোনা লিলিসহ নানা ফুলের সৌন্দর্য তিনি মেলে ধরেন তাঁর কাপড়ের ক্যানভাসে। তবে আয়শা তাঁর এ আয়োজনে সাবেক ভারতীয় শিল্পধারাকে খুব সুন্দরভাবে যুক্ত করেছিলেন। লং স্লিভ চোলি ও লেহেঙ্গা পরে আয়শার আয়োজনকে আরও আলোকিত করেন বলিউড নায়িকা আথিয়া শেঠি।,পুনিত বালানা তিন রঙের আঁচড়ে তার ক্যানভাসকে রঙিন করেন। উৎসবের রাতের জন্য তিনি রং বেছে নেন রক্তলাল, গোলাপি আর বাটার কাপ। পুনিত জয়পুর ও মোগল সাম্রাজ্যের নানা শিল্পকলাকে মোটিফ হিসেবে তুলে ধরেন।,এই শোয়ের পর ছিল ‘আজিও স্নিকারহুড: ফর দ্য লাভ অব স্নিকারস’। নানা ধরনের স্নিকার প্রদর্শিত হয় সংক্ষিপ্ত এ ক্যাটওয়াক কাম ফিল্মে।,পরবর্তী আয়োজন ছিল এবারের আয়োজক ল্যাকমের আয়োজনে ‘ল্যাকমে মেকআপ মাস্টারক্লাস’। ল্যাকমের নতুন ৪৮ ধরনের শেড নিয়েই মূলত কথা হয়। বিউটিশিয়ান নম্রতা সোনি ওই শেড ব্যবহার করে সাজান ল্যাকমের পণ্যদূত ম্রুণাল ঠাকুরকে। পরে তিনি রিমঝিম দাদুর পোশাকে গ্র্যান্ড ফিনালের ক্যাটওয়াকে অংশ নেন।,ল্যাকমের এই ভার্চ্যুয়াল উৎসবের শেষ রাত উজ্জ্বল ছিল সাক্ষা ভাট, কিন্নি কামাত আর রিমঝিম দাদুর নান্দনিক নিবেদনে। তরুণ ডিজাইনার জুটি সাক্ষা-কিন্নি ল্যাকমের এই গ্র্যান্ড ফিনালেকে নানান রঙে রঙিন করেন। তাঁদের সংগ্রহ ‘বানজারা’, অর্থাৎ যাযাবর সম্প্রদায় দ্বারা অনুপ্রাণিত। মিররের কাজ, সুতার কাজ, বাটিক, ব্লক প্রিন্ট, মধুবনীসহ সবকিছুই ছিল তাঁদের সম্ভারে৷ সাক্ষা-কিন্নির ডিজাইন করা সবুজ রঙের স্লিট স্কার্ট আর রঙিন শার্ট পরে এই রাতে সবাইকে মুগ্ধ করেন বলিউড অভিনেত্রী ম্রুণাল ঠাকুর।,সমাপনী রাতে পর্দা নামানো উপস্থাপনা ছিল ডিজাইনার রিমঝিম দাদুর। উৎসবের রং হিসেবে তিনি বেছে নেন গোল্ড, সিলভার, গাঢ় সবুজ, নীল ও কালো। মেটালিক উপাদানের আবহে জ্যামিতিক নানান মোটিফ মেলে ধরেন রিমঝিম। ম্রুণাল মেটালিক অফশোল্ডার টপের সঙ্গে সিকুইনের কাজ করা লেহেঙ্গায় রাতকে আরও মোহময়ী করে তোলেন। এই প্রথম ল্যাকমের ব্র্যান্ড অ্যাম্বাসেডর হয়ে ল্যাকমের গ্র্যান্ড ফিনালেতে হাঁটলেন ম্রুণাল। অনুষ্ঠান শেষে আয়োজিত ভার্চ্যুয়াল সংবাদ সম্মেলনে এই বলিউড অভিনেত্রী একরাশ উচ্ছ্বাস নিয়ে বলেন, ‘আমার কাছে এ সফর স্বপ্নের মতো। আমি কখনো ল্যাকমের ফিনালের র‍্যাম্পে হাঁটব, তা কল্পনাও করিনি। তাই আজ আমার দারুণ লাগছে।’"
ষোলো আনা বাঙালিয়ানা,"পূজার সঙ্গে লাল-সাদার সম্পর্কটা নিবিড়। অঞ্জলি থেকে আরতি হয়ে সিঁদুর খেলা রঙ দুটি গলাগলি করে মানিয়ে যায় সবখানে। এই দুটি রঙের উপস্থিতি যদি থাকে সকাল, বিকেল বা রাতের সাজে, তাহলে মন্দ কি? বরং ঐতিহ্যকে আধুনিকতার সঙ্গে মিলিয়ে এগিয়ে চলাই তো জীবন।  ফ্যাশন ডিজাইনার শাহরুখ আমীন এ জন্য উৎসবের শেষ দিনটিকে রঙিন করেছেন ঐতিহ্যের সাদা-লালে, আধুনিকতার পারিপাট্যে।,লাল-সাদা লিনেন শাড়ির অর্ধেকটা সাদা, আর অর্ধেকটা লাল চেক। শাড়িতে লাল চিকন পাড়। চেকের মধ্যে উজ্জ্বল সব রঙের ছোট ছোট ফুল এমব্রয়ডারি করা।,চমৎকার এই শাড়ি পরানো হয়েছে হাফহাতা ছাপা ব্লাউজের সঙ্গে। গলায় পুঁতির মালা। একেবারেই সিগনেচার পিস।,টেনে সিঁথি করে চুল বেঁধে হাতখোঁপা করা। সাধারণ মেকআপে লাবণ্যময়। ছোট টিপ আর চোখে কাজল, খোঁপায় লাল গোলাপে অনিন্দ্য পূর্ণতা। সব মিলে পরিমিত, পরিপাটি আর লাবণ্যময়। একেবারে যেন ষোলো আনা বাঙালিয়ানা। দশমীর দিনটা হোক স্নিগ্ধ, সতেজ আর আনন্দময়। শুভ বিজয়া।"
উৎসবমুখর ল্যাকমের চতুর্থ দিন,"ল্যাকমের চতুর্থ দিনে সবাই ছিলেন উৎসবের মেজাজে। এদিন ফ্যাশন দুনিয়ার নামীদামি ডিজাইনাররা তাঁদের ক্যানভাসে ফুটিয়ে তোলেন উৎসবের নানা রং। তাতে মাত্রা যোগ করে বলিউড সেলেবদের উপস্থিতি।,২৪ অক্টোবর শনিবার ডিজিটাল প্রাঙ্গণে মহাসমারোহে উদ্‌যাপিত হলো ল্যাকমে ফ্যাশন উৎসব ২০২০-এর চতুর্থ দিনের আয়োজন। এদিনের এই আসরে উৎসবের নানা পোশাক নিয়ে হাজির ছিলেন ডিজাইনাররা। কনের বেশে আগামী দিনের ফ্যাশনধারা কেমন হবে, তারও সন্ধান দেন তাঁরা।,ল্যাকমের চতুর্থ দিনের প্রথম আয়োজন ছিল ডিজাইনার দিশা পাটিল ও মৌসুমি মিয়াওয়ালার। সাদা বা আইভরি রঙের লেহেঙ্গা-চোলিতে বিয়ের রাতে কনে যে রঙিন হয়ে উঠতে পারে, সেটাই প্রমাণ করলেন দিশা। তাই কনের সাজে সব সময় লাল বা সবুজই সঙ্গী হতে পারে, এই প্রথা ভাঙলেন তিনি। মৌসুমির ‘অ্যাডরন’ সংগ্রহের সম্ভারে ছিল লেহেঙ্গা-চোলি, শাড়ি ছাড়া স্লিট স্কার্ট, লং স্কার্ট, বলেরো, সারং আর ওয়াইড ল্যাপেল, লং স্লিভ ও ক্রপড জ্যাকেটের বৈচিত্র্যময় সমাহার।,করোনাকালের বিষণ্নতা কাটাতে ডিজাইনার জয়ন্তী রেড্ডি বেছে নিয়েছেন উজ্জ্বল লাল রং। চান্দেরি ও সিল্কের লেহেঙ্গা, চোলি, আংরাখা স্টাইলের কুর্তা, শাড়ি, আনারকলিসহ উৎসবের আরও জমকালো আয়োজন ছিল তার ‘রোগ’ কালেকশনে।,পাঞ্জাবের ‘ফুলকারি’ নকশার অভিনবত্ব নিয়ে ল্যাকমের মঞ্চে উপস্থিত ছিলেন ডিজাইনার সুকৃতি-আকৃতি। নারী-পুরুষ সবাইকে নিয়েই ছিল তাঁর এই আয়োজন। সাদা লেহেঙ্গা, চোলি, কুর্তা, লং স্কার্ট, কোট, জ্যাকেটের ওপর রঙবাহারি ফুলকারি নকশা ছিল নয়নাভিরাম। এ ছাড়া সাদা-কালোর কম্বিনেশনে ভিন্ন স্বাদ নিয়ে আসেন এই দুই তরুণ ডিজাইনার। সুকৃতি-আকৃতির ক্যাটওয়াকে এক মুঠো তাজা বাতাস নিয়ে আসে শো–স্টপার রাধিকা মদন–অপারশক্তি খুরানা জুটি।,ডিজাইনার অনুশ্রী রেড্ডি ও ঋদ্ধি মেহেরা কনের পোশাকের ফ্যাশনধারা নিয়ে নানান দরজা উন্মুক্ত করেন ল্যাকমের আঙিনায়। অনুশ্রীর আয়োজন জুড়ে ছিল সুতার এমব্রয়ডারি। আর ঋদ্ধি শিফন, সিল্ক, অরগ্যাঞ্জার ক্যানভাসে গোটাপাত্তি, জরি ও মিরর কাজ তুলে ধরেন।,এ রাতকে আরও উজ্জ্বল করে তোলেন ডিজাইনার কুনাল রাওয়াল। কালো, ধূসর, সাদা রঙের পার্টি পোশাক নিয়ে তাঁর আয়োজন ছিল ব্যতিক্রমী। তাঁর সম্ভারে ছিল মনোক্রোমের অভিজাত উপস্থিতি। নেক্সার কালার প্যালেট ছিল কুনালের প্রেরণা। তাই তিনি বেছে নেন সাদা, কালো আর ধূসর। আর নকশা ফুটিয়ে তুলতে কুনাল ব্যবহার করেন মেটালিক উপাদান। তাঁর ফরমাল পোশাকের মধ্যেও একটা ক্যাজুয়াল আবহ ছিল। প্রতিটি পোশাকে দেখা গেছে নিখুঁত এবং ডিটেইল কাজ। বিশেষ করে টোন অন টোন কাশ্মিরী কাজ আর তাঁতে বোনা কাপড়ের ওপর জ্যামিতিক প্যাটার্নের নান্দনিক উপস্থিতি ছিল উল্লেখযোগ্য।,কুনালের পোশাক পরে চমক দিয়েছেন দুই বলিউড সেলিব্রিটি। শো–স্টপার হিসেবে ভার্চ্যুয়াল র‌্যাম্পে ঝড় তুলেছেন ঈশান খাট্টার ও সোনাক্ষী সিনহা।"
গোধূলির রঙে হবে নবমী,"বিসর্জনের আগের দিন। সাজে প্রকৃতির স্নিগ্ধতাই তো কাম্য। তরুণ ফ্যাশন ডিজাইনার ফায়জা আহমেদের প্রেরণা হয়েছে প্রকৃতি।,নবমীর সকালে মেয়েদের জন্য জন্য হালকা হলুদ রঙের এন্ডি-কটন শাড়ি বেছে নেওয়া হয়েছে, যা কিনা বেশ মিষ্টি একটা আবহ তৈরি করবে। টেম্পল পাড়ের এই শাড়ির জমিন সাজানো হয়েছে হিব্রু অক্ষরে। তবে কোনো শব্দ নয়, বরং অক্ষরকে গ্রাফিক্যাল লে–আউটে সাজানো। অক্ষরগুলো সাজিয়ে তৈরি করা হয়েছে মোটিফ। অক্ষরগুলো কমলায় আর তার মধ্যে ওম মোটিফ সোনালি রঙে স্ক্রিন প্রিন্ট করা। এই শাড়ির সঙ্গী হয়েছে গাঢ় ছাই রঙের ডাই করা খাদির হাতাকাটা ব্লাউজ। ভি-কাটের এই ব্লাউজে গামছা কাপড়ের পাইপিংয়ে ভ্যালু অ্যাড করা হয়েছে। পেছনে ম্যাজেন্টা সুতা দিয়ে ঝোলানো ঝিনুক ব্লাউজকে দিয়েছে অন্য রকম সৌন্দর্য। শাড়ি আর ব্লাউজকে অনুষঙ্গ হিসেবে কমপ্লিমেন্ট করছে মাথায় তুলসী ফুল, হাতে পলা ও শাঁখা আর সিঁদুরের টিপ।,অন্যদিকে ছেলের পাঞ্জাবি দেশি তসরের। এটা ওপেন শেরওয়ানি কাট পাঞ্জাবি। অফ হোয়াইট এই পাঞ্জাবি জমিনে মোটিফ হিসেবে ব্যবহার করা হয়েছে টেপা পুতুল। সেটাও কান্তজীর মন্দির থেকে নেওয়া।,এ সময়টা আবহাওয়ার বিষয়টা মাথায় রেখেই সকালের জন্য হালকা রং বেছে নেওয়া হয়েছে। তাতে স্বস্তি, আরাম আর স্নিগ্ধতা সবাই মিলবে।,বিকেলের জন্য বাছা হয়েছে গাঢ় গোলাপি এন্ডি–কটন শাড়ি। বাসন্তীকে লেখা রবিঠাকুরের চিঠির একটি অংশ রয়েছে পাড়ে। আঁচলে একটা বড় ফুলের স্ক্রিন প্রিন্ট। সঙ্গে গেরুয়া রঙের টপ। তাতে ছাপা গ্রিক ফুলদানির ছবি। এটা বেল্ট দেওয়া ব্লাউজ। এর সঙ্গে সঙ্গী হয়েছে আমাদের দেশের হাতে তৈরি কাঠের পুঁতির গয়না। পানদানির সঙ্গে রয়েছে ওড়না। এটা আসলে স্কার্ফের মতো স্টাইলিং করা যাবে শাড়ির সঙ্গে। এই অফ হোয়াইট খাদির ওড়নায় ছাপা রয়েছে রবিঠাকুরের ইংরেজি লেখার অংশবিশেষ। মেয়েটি অনুষঙ্গ হিসেবে পরেছে রুদ্রাক্ষ আর ঝিুনক দিয়ে হাতে তৈরি বিছা।,অপরদিকে ছেলের পাঞ্জাবিটা তসরের। এটাও শেরওয়ানি কাট পাঞ্জাবি। টেপাপুতুল থিমে করা। কমলা পাঞ্জাবিতে টেপাপুতুলের মোটিফ স্ক্রিন প্রিন্ট করা হয়েছে। সঙ্গে সিরাজগঞ্জের তাঁতে বোনা লুঙ্গি কাপড়ের পায়জামা। এতেও টেপাপুতুলের মোটিফ প্রিন্ট করা হয়েছে।,পূজা আর নবমীকে মাথায় রেখে গোধূলির রঙের বৈচিত্র্য, সেখান থেকেই বাছাই করা হয়েছে। আসলে প্রেরণা এখানে প্রকৃতি।"
হালকা মেজাজের তৃতীয় দিন,"ল্যাকমে ফ্যাশন উৎসব মানেই চরম ব্যস্ততা। প্রতিদিনই এই মঞ্চে একঝাঁক ডিজাইনার তুলে ধরেন তাঁদের স্বপ্নের ক্যানভাস। তবে ল্যাকমের এবারের ডিজিটাল আসরের তৃতীয় দিনে ছিল না ডিজাইনারদের সমারোহ। তাই এদিন ল্যাকমের ডিজিটাল প্রাঙ্গণজুড়ে ছিল হালকা মেজাজ।,২১ অক্টোবর থেকে ডিজিটাল আঙিনায় শুরু হয়েছে 'ল্যাকমে ফ্যাশন উইক ২০২০'। তবে এবারের আসরে ডিজাইনারের সংখ্যা নেহাতই হাতে গোনা। ২৩ অক্টোবর শুক্রবার ল্যাকমের মঞ্চ উজ্জ্বল ছিল মিশরু এবং ফারহা সাঞ্জনার ব্যতিক্রমী আয়োজনে। এই দুই তরুণ ডিজাইনার সপ্তমীর সন্ধ্যায় পরিবেশন করেন হালফ্যাশনের গরমের পোশাক থেকে উৎসবের রাতের ঝলমলে পোশাক। 'মিশরু' এবার ফ্যাশনপ্রেমীদের জন্য নিয়ে এসেছিলেন 'দ্য লস্ট সামার'। ,এই সংগ্রহ দিয়ে 'মিশরু' নতুন আঙ্গিকে ফিরিয়ে আনেন হারিয়ে যাওয়া নানা ফ্যাশন ট্রেন্ডকে। ইন্দো-ফিউশন স্কার্ট, অপ্রতিসম টিউনিক, পালাজো জাম্পস্যুট, বেলবটম প্যান্ট, হারেম প্যান্ট, কুর্তাসহ আরও নানা পোশাকের ওপর সিকুইন এবং এমব্রয়ডারির কাজ ছিল অভিনব। উৎসবের রাতের জন্য 'মিশরু' মঞ্চে আনেন ফ্রিল দেওয়া পালাজো, লং জ্যাকেট, লেহেঙ্গা-চোলি, ডবল লেয়ার পালাজোর সঙ্গে ডবল লেয়ার টপসহ আরও নানা বাহারি পোশাক।  ,ফারহা সাঞ্জনার কালেকশনের নাম ছিল 'রিসেট রিস্টার্ট'। শুধু নারীর নয়, পুরুষের পোশাকের বৈচিত্র্য ছিল তাঁর এই সম্ভারে। বাইকার জ্যাকেট, ডবল ব্রেস্টেড ক্রপড জ্যাকেট, জগিং প্যান্ট, মিলিটারি স্টাইলের ট্রাউজার, মিডি স্কার্ট, এমনকি মাস্কের বাহারও ছিল এই আয়োজনে। এদিনের সংবাদ সম্মেলনে 'মিশরু'র ডিজাইনার স্বপ্না আনুমলু বলেন, ‘অন্যবার আমার শোর সময় ব্যাকস্টেজে থাকি। তাই নিজের শো বসে দেখার উপায় থাকে না। এবার সপরিবার বসে আমার শো দেখেছি।’ তরুণী এই ডিজাইনার আরও বলেন, ‘আমার মাথায় প্রথম নকশা আসে। তারপর তার ক্যানভাস নিয়ে ভাবনাচিন্তা করি। ফ্রেঞ্চ নট, অ্যাপ্লিকে, সিকুইন, এমব্রয়ডারি এই সবকিছু নিয়ে আমার খেলা করতে ভালো লাগে।’,এই সম্পর্কে একই মত পোষণ করেন ডিজাইনার ফারহা সাঞ্জনা। তিনি বলেন, ‘আমিও প্রথম কোনো নকশাকে কল্পনায় আঁকি। এরপর সেটা নোটে লিখি। তবে সব সৃষ্টির ক্ষেত্রে আমাকে প্রকৃতি প্রেরণা দেয়।’,ল্যাকমের তৃতীয় দিনের শেষ আয়োজন ছিল ডিজাইনার অমিত আগরওয়ালের 'ফার্স্ট লাইট' কালেকশন। হাতে বোনা অরগ্যানিক ভারতীয় চান্দেরি, মটকা সিল্কের শাড়ি, লেহেঙ্গা-চোলি সঙ্গে দোপাট্টা নিয়ে এক জমকালো সংগ্রহ প্রদর্শন করেন তিনি। ল্যাকমের মঞ্চে গাঢ় সবুজ, নীল, মেরুন রঙের সঙ্গে সোনালি রং মিশিয়ে এক স্বপ্নের ক্যানভাস আঁকেন অমিত। অনুষ্ঠানের শেষে ভার্চ্যুয়াল সংবাদ সম্মেলনে অমিত বলেন, ‘আমি আমার সৃষ্টির মাধ্যমে সবাইকে চমক দিতে ভালোবাসি। প্রতিনিয়ত নতুন সৃষ্টির খেলায় আমি মেতে থাকি। ভারতের সাবেকি শিল্পকলাকে আধুনিক রঙে রাঙাতে আমি ভালোবাসি।’,ল্যাকমে ফ্যাশন উৎসবের আরও রঙিন আয়োজনের অপেক্ষায় আছেন ফ্যাশনপ্রেমীরা। এই উৎসবের আর মাত্র দুই দিন বাকি। নামীদামি ডিজাইনাররা এই দুই দিন আরও নতুন চমক, নতুন সৃষ্টি নিয়ে আসতে চলেছেন ল্যাকমের ডিজিটাল প্রাঙ্গণে।"
অষ্টমীর সারা বেলা,"দেখতে দেখতে শারদীয় দুর্গাপূজার দ্বিতীয় দিনও গড়িয়ে যাচ্ছে। ২৪ অক্টোবর তৃতীয় দিন। এদিন মহা অষ্টমী। এদিনটি নিয়ে প্রস্তুতি সবার থাকে। কী পরবেন, কেমন করে সাজবেন, কী খাবেন, কোথায় যাবেন—সেসব পরিকল্পনা করাই থাকে। বৃষ্টির বাগড়া না থাকলে পরিকল্পনামাফিক সবে এগোবে। তবে এদিন সকাল থেকে সন্ধ্যা বাইরে যাওয়া হোক বা না হোক, কী পরবেন তার একটা দিকনির্দেশনা দিয়েছে ফ্যাশন ডিজাইনার বিপ্লব সাহা।,সকালের সাজের জন্য শাড়ি পরতে পারেন। সাদা, লাল, নীল—এই তিন রঙের শাড়িই তিনি বেছেছেন। মোলায়েম সুতির শাড়ি। এটা কটকি শাড়ি। পরলে আলাদা আরামের সঙ্গে উষ্ণতাও দেবে। সকালের স্নিগ্ধতায় এই শাড়ির সঙ্গে হালকা সাজ মানিয়ে যাবে। অন্তত উৎসবের দিনে সবাই শাড়ি পরবে—সেটাই বিপ্লব সাহার প্রত্যাশা।,এরপর সবাই মণ্ডপে যান অঞ্জলি দিতে। সবাই আকর্ষণীয় সাজ আর পোশাকে যেতে চান মণ্ডপে। যাতে সবার দৃষ্টি কাড়ে। তবে সেই সাজে যেমন থাকবে বাঙালিয়ানা, তেমনি পবিত্রতা এবং অবশ্যই আধুনিকতা। এ জন্যই পোশাকের সঙ্গে মিলিয়ে সাজটাও হওয়া চাই। সেভাবেই ডিজাইন করা হয়েছে নারী–পুরুষের পোশাক। এখানেও নারীর জন্য শাড়িকেই তিনি প্রাধান্য দিয়েছেন। আর পুরুষের জন্য ধুতি।,দুপুরে ফিরে একটু বিশ্রাম নিতে চান প্রত্যেকে। তাই পোশাকটাও বদলে ফেলে আরাম করেন। থাকতে চান ক্যাজুয়াল মুডে। তখন শাড়ির বদলে সালোয়ার-কামিজ বা শার্টেই সবাই স্বচ্ছন্দ্য বোধ করেন। এ জন্য এই সময়ের পোশাক হিসেবে বিপ্লব সাহা বেছে নিয়েছেন ছেলেদের নরম কট শার্ট আর সঙ্গে ক্যাজুয়াল প্যান্ট। আর মেয়েদের জন্য সাধারণ কামিজ যেমন আছে, তেমনি আছে ফ্রক কাট কামিজও। এই পোশাকে ইচ্ছে করলে যে কেউ বাইরেও ঘুরে আসতে পারেন কোনো প্রয়োজনে।,রাত মানেই অনুষ্ঠান। দাওয়াত বা পার্টি। তাই পোশাকেও সেই আভিজাত্য আর জৌলুশ থাকা চাই। রাতের পোশাকে বিপ্লব সাহা এ জন্যই বেছে নিয়েছেন মসলিনে সোনালি জরির কাজ করা শাড়ি আর কাতান মোটিফের পাঞ্জাবির সঙ্গে নজর কাড়া হলুদ রঙের ধুতি। মেকআপ আর গয়নাও পোশাকের সঙ্গে মিলিয়ে করা হয়েছে, যা একেবারেই রাতের অনুষ্ঠানের উপযোগী। জমকালো তো বটেই।,রাতে কেবল অনুষ্ঠান বা পার্টি নয়, মণ্ডপেও যান। সেখানকার পরিবেশ দিনের চেয়ে একেবারেই আলাদা। আলোঝলমলে চারপাশ। ফলে এমন পরিবেশে উজ্জ্বল আর গ্ল্যামারাস সাজপোশাকই মানানসই। এ জন্যই তাঁর এটা এক্সক্লুসিভ কালেকশন। এই শাড়ি টাঙ্গাইলেই বোনা হয়েছে। পাঞ্জাবিতে স্ক্রিন প্রিন্টে ভ্যালু অ্যাড করা হয়েছে।বিশ্বরঙের এবারের থিম ছিল প্রকৃতি। তাই প্রকৃতির নানা উপাদান এবারের পূজা সংগ্রহকে মাত্রা দিয়েছে।"
টেকসই সৃষ্টির উদ্‌যাপন,"ল্যাকমের রানওয়েজুড়ে টেকসই পোশাকের জয়জয়কার। ২২ অক্টোবর ল্যাকমে ফ্যাশন উইকের দ্বিতীয় দিনেও উদ্‌যাপিত হলো ‘সাসটেইনেবল ফ্যাশন ডে’। প্রথম দিনও ছিল টেকসই ফ্যাশনকে ঘিরে নানান দিশা দেখানো নামীদামি একঝাঁক ডিজাইনারে উপস্থাপনা।,২১ অক্টোবর শুরু হয়েছে ‘ল্যাকমে ফ্যাশন উইক ২০২০’। করোনার কারণে পাঁচ দিনের এই আসর অনুষ্ঠিত হচ্ছে ডিজিটাল প্রাঙ্গণে। তাই এবার এ ফ্যাশন উৎসবে ভার্চ্যুয়ালি শামিল হতে পারছেন ফ্যাশনপ্রেমীরা।,ল্যাকমের আসর মানেই নতুন শিল্পকথা। নতুন ফ্যাশনধারা। হারানো শিল্পকলাকে নতুন আঙ্গিকে ফিরিয়ে আনা। তবে এবার ফ্যাশনদুনিয়ায় এক নতুন দিশা দেখালেন ডিজাইনার পঙ্কজ–নিধি। এই ডিজাইনার দম্পতি ‘আর-এলান’-এর সঙ্গে যৌথভাবে এক অভিনব সংগ্রহ ল্যাকমের মঞ্চে নিয়ে এলেন। ,আর-এলানের পক্ষ থেকে গুঞ্জন শর্মা বলেন, ‘আমাদের এই সৃষ্টির নাম “গ্রিন গোল্ড”। ফেলে দেওয়া হাজার হাজার প্লাস্টিকের বোতল থেকে আমরা উচ্চমানের তন্তুর জন্ম দিয়েছি। অত্যাধুনিক প্রযুক্তির সাহায্যে তা সম্ভব হয়েছে। প্লাস্টিকের বোতলকে রিসাইকেল করে সুতি ও উচ্চমানের সিল্কের রূপ দিয়েছি। আর এই তন্তু দিয়ে ফ্যাশনেবল ও ট্রেন্ডি পোশাক নিয়ে এসেছেন পঙ্কজ আর নিধি।’,খ্যাতনামা এই ডিজাইনার দম্পতি বলেন, ‘আমরা আর-এলানের কারখানায় গিয়ে অভিনব এই কর্মকাণ্ডের সাক্ষী হতে চাই। করোনার কারণে আমরা যেতে পারিনি। উন্নত মানের সুতি, সুতি-সিল্ক ও শিফন দিয়ে আমরা এবার ল্যাকমের মঞ্চে অত্যন্ত আরামদায়ক ও হালফ্যাশনের পোশাক উপস্থাপন করেছি। বাড়িতে বা অফিসে, যেকোনো জায়গায় এই পোশাক পরা যাবে।’,ডিজাইনার অমিত ওয়াধওয়া-কাবেরি এবার ল্যাকমের রানওয়ে মাতান ‘কুকুন’ কালেকশনে। এই দুই জনপ্রিয় ডিজাইনার খাদি নিয়ে চিরাচরিত প্রথা ভাঙলেন এ ফ্যাশন উৎসবে। খাদি শুধু নিত্যদিনের পোশাক নয়, উৎসবের রঙিন রাতেও খাদি আপনার পছন্দের পোশাক হতে পারে, তা প্রমাণ করলেন অমিত-কাবেরি। খাদির ওপর রুপালি ও সোনালি জরির সূক্ষ্ম কাজ, হাতে করা এমব্রয়ডারি—সব মিলিয়ে এ আয়োজন ছিল চোখজুড়ানো।,ডিজাইনার হেমাঙ্গ আগরওয়াল ল্যাকমে ফ্যাশন উৎসবের দ্বিতীয় দিনে প্রদর্শন করেন অভিনব ‘তাত্তভা’ কালেকশন। জাপানের উচ্চমানের তন্তু বেমবার্গ দিয়ে নতুন এক ফ্যাশনধারার জন্ম দিয়েছেন হেমাঙ্গ। ভূমি, জল, বায়ু, অগ্নি, চাঁদ, সূর্যসহ প্রকৃতির ১২টি উপাদান তিনি তুলে ধরেন এই আয়োজনে। হেমাঙ্গের সম্ভারে নজর কাড়ে ব্রোকেডের সৌন্দর্য। ,সংবাদ সম্মেলনে তিনি বলেন, ‘আমার এই কালেকশনজুড়ে বেনারসের শিল্পকলা কিছুটা জড়িয়ে আছে। বেনারসে আমার জন্ম। তাই আমার আয়োজনে এই শহরের নানা কথা লুকিয়ে থাকে। এ ছাড়া প্রকৃতির ১২টি উপাদান নিয়ে বিভিন্ন মোটিফ তুলে ধরেছি।’ সব মিলিয়ে ল্যাকমের দ্বিতীয় রজনী ছিল টেকসই ফ্যাশনের হৃদয়গ্রাহী উপস্থাপনা। বাকি দিনগুলোয় এই ফ্যাশন উৎসবে জন্ম নেবে আরও সব আশা জাগানো সৃষ্টিকথা, তা বলার অপেক্ষা রাখে না।"
সাদা নীলে সপ্তমী,"উৎসব মানে উজ্জ্বলতা। কিন্তু কখনো কখনো হালকা রঙেও রঙিন হয়ে উঠতে পারে উৎসবের দিন। এই দর্শন নিয়েই কাজ করেছেন তরুণ ডিজাইনার আফসানা ফেরদৌসী। প্রথম আলো লাইফস্টাইলের জন্য তিনি সপ্তমীর দিন ও রাতের পোশাক তৈরি করেছেন। ,দিনের পোশাক তৈরি হয়েছে অফহোয়াইট খাদি কাপড়ে। ভি নেকের ফুলহাতা প্লিটেড ড্রেস। পরা যাবে সালোয়ার, প্যান্ট বা ট্রাউজারের সঙ্গেও। এর সঙ্গী হয়েছে হাতে তৈরি দেবী জুয়েলারি। দিনের জন্য এই পোশাক দারুণ উপযোগী। বিশেষত এই ভ্যাপসা গরমের দিনে খাদি শরীরকে দেবে আরাম। দূর করবে অস্বস্তি।,অন্যদিকে রাতের পোশাক আবার রঙের ছোঁয়ায় উজ্জ্বল। নীলের ঔজ্জ্বল্যে মেতে উঠবে রাত। এই লংড্রেসটি আবহাওয়া বিবেচনায় সুতি কাপড়েরই করা হয়েছে। এই লংড্রেসের সৌন্দর্য বাড়িয়েছে শিবোরির নান্দনিকতা। এই পোশাকের সঙ্গী হয়েছে রুপার গয়না।"
বয়নবৈভবের রাত,"উৎসবের রাতে হস্তচালিত তাঁতের বুননের পোশাকে আপনি যে অনন্য হয়ে উঠতে পারেন, তা ল্যাকমের ডিজিটাল আসরে একঝাঁক ডিজাইনার আবার প্রমাণ করলেন। 'ল্যাকমে ফ্যাশন উইক ২০২০'-এর প্রথম রাতে ফ্যাশন দুনিয়ার নামীদামি ডিজাইনার টেকসই ফ্যাশনের নানান দরজা খুলে দেখিয়ে দিলেন ভবিষ্যতের করণীয়।,সূচনা রাতে ডিজাইনার পায়েল খান্ডেলওয়ালের জামদানির অভিনবত্ব সবার নজর কাড়ে। প্রতিবারের মতো এবারও নবীনের প্রদর্শন দিয়ে ল্যাকমে ফ্যাশন উৎসব শুরু হয়। এরপর গৌরাঙ্গ, রাজেশ প্রতাপ সিং, অ্যানাভিলা মিশ্র, পায়েল খান্ডেলওয়াল, আব্রাহাম অ্যান্ড ঠাকরেসহ একঝাঁক ডিজাইনার তাঁদের নকশার নতুন ধারা তুলে ধরেন।,এবারের ল্যাকমের ডিজিটাল প্রাঙ্গণে গৌরাঙ্গ পরিবেশন করেন ‘তারামতী’ সংগ্রহ। সংবাদ সম্মেলনে গৌরাঙ্গ বলেন, ‘প্রতিবারের মতো এবারও ল্যাকমে ফ্যাশন উৎসব নিয়ে অধীর ছিলাম। অবশেষে ডিজিটাল প্ল্যাটফর্মের সাহায্যে আমি আমার আয়োজন জনসমক্ষে আনতে পেরেছি। তবে লাইভ উপস্থাপনা খুব মিস করছি। চূড়ান্ত ব্যস্ততা, ছুটোছুটি, একরাশ উৎকণ্ঠা, দর্শকের করতালি সবকিছু দারুণ মিস করছি।’,জাতীয় পুরস্কারজয়ী খ্যাতনামা এই ডিজাইনার তাঁর কালেকশন প্রসঙ্গে বলেন, ‘প্রায় আড়াই বছর আগেই আমি “তারামতী” কালেকশনের ওপর কাজ করা শুরু করি। ৪০০-৫০০ বছর আগের এক শিল্পধারাকে আমি ল্যাকমের মঞ্চে আবার জীবন্ত করেছি। হাতে বোনা পার্শি, কচ্ছ, চিকনকারি, কোটা এসব কিছু নিয়ে আমার এই আয়োজন।’ উৎসব রাতের পোশাক বাছতে হলে গৌরাঙ্গর তারামতী সত্যি ব্যতিক্রমী। তবে উৎসবের রাত মানেই জমকালো রং, এই প্রথাকে ভেঙেছেন গৌরাঙ্গ। হাল্কা রঙের শাড়িতেও নিজেকে রঙিন করা যায়, তারামতীই তার প্রমাণ।,এই রাতে পায়েল খান্ডেলওয়ালের আয়োজনও ছিল ব্যতিক্রমী। সাবেকি ঘরানার ঐতিহ্যবাহী জামদানির ব্যতিক্রমী পরিবেশনায় পায়েল এই রাতকে আরও রঙিন করেন। বাংলার ফুলিয়ার বয়নশিল্পীদের হাতে বোনা শিল্পকলা এই ডিজাইনার তাঁর আয়োজনে তুলে ধরেছেন। জামদানি বুনন নিয়েও অভিনবত্ব এনেছেন ডিজাইনার ঊর্বশী কাউর। এ ছাড়া এই ডিজাইনার বেছে নিয়েছেন হাতে বোনা অরগ্যানিক কটন, শির কোটা সিল্ক। উর্বশীর ‘তাহুল’ কালেকশন সম্পূর্ণ প্রকৃতি দ্বারা অনুপ্রাণিত।,অ্যানাভিলা মিশ্র পরিচয় করান তার আয়োজন ‘ধনক’-এর সঙ্গে। সংস্কৃতে ‘ধনক’-এর অর্থ রামধনু। তাই তার এই আয়োজন ছিল সাত রঙে রঙিন। অ্যানাভিলার কালেকশনের বিশেষত্ব ছিল সূক্ষ্ম জরি এবং খাতওয়া কাজ।,ইক্কত শাড়ির প্রচলিত প্রথাকে ভেঙে নতুন রূপ দিয়েছেন ডিজাইনার রাজেশ প্রতাপ সিং। সত্য পলের ব্র্যান্ডে তিনি উপস্থাপন করেছেন এই সংগ্রহ। সাদা-কালো, সাদা-লাল কম্বিনেশনের ইকত শাড়ি যে উৎসবের রাতকে অন্য মাত্রা দিতে পারে, তা প্রমাণ করলেন বিখ্যাত এই ডিজাইনার।,ফ্যাশন উৎসবের প্রথম রাতে ডিজাইনার সুকেত ধীরের আয়োজন ছিল ভিন্ন। সুকেত তাঁর আয়োজনে প্রাচ্য-পাশ্চাত্যের শিল্পকলাকে মিলিয়ে দিয়েছেন। হাতে বোনা ব্রোকেডের হট প্যান্ট, কোট, স্কার্ট, মিডি জ্যাকেট, ফ্লেয়ার্ড, গ্যাদার্ড স্কার্টসহ আরও অনেক কিছু ছিল তাঁর সম্ভারে৷ এই রাতের শেষ আয়োজন ছিল সঞ্জয় গর্গের ‘র ম্যাংগো’। রাজস্থানের বাঁধনি, জারদৌজি কাজের লেহেঙ্গা, চোলি, ঘাঘড়া, চুড়িদার ছিল তাঁর সংগ্রহে।"
ল্যাকমের ডিজিটাল প্রাঙ্গণে নতুনের দ্যুতি,"করোনার তাণ্ডবে স্তব্ধ সমগ্র বিশ্বের অর্থনীতি। রুখে গেছে সমগ্র দুনিয়া। কিন্তু থেমে নেই ফ্যাশন দুনিয়া। এই করোনাকালেই ল্যাকমে ফ্যাশন উইকের ডিজিটাল প্রাঙ্গণে জন্ম নেবে আগামী ফ্যাশনের একরাশ নতুন ধারা। ২১ অক্টোবর ছিল ‘ল্যাকমে ফ্যাশন উইক ২০২০’-এর প্রথম দিন।,পাঁচ দিনের এই ফ্যাশন উৎসবের প্রথম দিন ল্যাকমে উদ্‌যাপন করছে ‘সাস্টেনেবল ফ্যাশন ডে’ হিসেবে। প্রতিবারের মতো এই উৎসব শুরু হয় নবীনের জয়গানে। এ দিনের প্রথম শোতে ‘আইএনআইএফডি’ পরিচয় করায় ফ্যাশন দুনিয়ার ভবিষ্যৎ প্রজন্মের সঙ্গে। আনমোল শর্মা, ভূমিকা-মীনাক্ষী, আরুষী—এই চার তরুণ ডিজাইনার ল্যাকমের আঙিনায় নিয়ে আসেন সুতির পোশাকের নানান বাহার। ,আনমোলের ‘ড্রেস টু রিফর্ম’-এর আয়োজনে ছিল চলমান অতিমারির হাত থেকে নিজেকে রক্ষা করার জন্য পুরুষ পোশাকে নানান সম্ভার। হাতে বোনা ভাগলপুর অহিমসা সিল্ক, পিওর পশিমা, স্বাভাবিক পদ্ধতিতে ডাই করা ডেনিম, হাতে বোনা মঙ্গলগিরি সুতির জাম্প স্যুট, শার্ট, কুর্তাসহ আরও অনেক কিছু। ,এদিকে ভূমিকা এবং মীনাক্ষীর ‘শুওয়া’র সম্ভারে ছিল বানানা ফেব্রিক এবং অরেঞ্জ পিল ফেব্রিকের অভিনব পোশাক। আরুষীর সংগ্রহের বিশেষত্ব ছিল হাতে বোনা সুতি-সিল্ক, চান্দেরি, আর মটকা সিল্কের ওপর সুজনি ও কাঁথা এমব্রয়ডারি।,ল্যাকমে ফ্যাশন উৎসবের সূচনার রাত আলোকিত ছিল মনীশ মালহোত্রার আত্মিক অভিযাত্রায়। তাঁর সংগ্রহের নাম ছিল রুহানিয়াত। খ্যাতনামা এই ডিজাইনারের হাত ধরে মঙ্গলবার, অর্থাৎ ২০ অক্টোবর ‘ল্যাকমে ফ্যাশন উইক ২০২০’-এর শুভসূচনা হয়।,ল্যাকমের শুরুর রাতে ডিজিটাল প্ল্যাটফর্ম উদ্ভাসিত ছিল মনীশের পাঞ্জাব, আওয়াধ, কচ্ছের রাজঘরানার শিল্পকলায়। মোগল আমলের কারুকাজও তাঁর কালেকশনকে অন্য মাত্রা দেয়। রাজঘরানার পোশাকের সঙ্গে ছিল মানানসই মনীশ মালহোত্রার জুয়েলারি লাইনের রাজকীয় অলংকার। ,মনীশ মালহোত্রার ডিজাইন করা শেরওয়ানি পরে এই রাতকে আরও উজ্জ্বল করেন বলিউড তারকা কার্তিক আরিয়ান। কার্তিক আরিয়ানের এই রাজকীয় লুক সারা নেট দুনিয়ায় আলোড়ন সৃষ্টি করেছে। মনীশ বলিউড নায়ক কার্তিক প্রসঙ্গে বলেন, ‘আমি আমার কালেকশনের জন্য তরুণ, সুদর্শন আর জনপ্রিয় বলিউড তারকা চাইছিলাম। তাই এই মুহূর্তে কার্তিক ছাড়া অন্য কারুর কথা ভাবতে পারিনি।’,মনীশের এই সংগ্রহের প্রদর্শনী থেকে যে অর্থ সংগৃহীত হবে, তা যাবে শাবানা আজমীর বাবা কাইফি আজমী প্রতিষ্ঠিত আজওয়াঁ নাম সংগঠনে।প্রথম দিনের আসরে আরও চমক দেন গৌরাঙ্গ, আব্রাহাম অ্যান্ড ঠাকরে, রাজেশ প্রতাপ সিং, ঊর্বশী কাউরের মতো খ্যাতনামা ডিজাইনার।"
বাসাতেই উৎসবের মেজাজে টালিউড তারকারা,"করোনাকালেও কলকাতা তথা বাংলাজুড়ে সাজসাজ রব। সব বিষণ্নতা শিকেয় তুলে পুরোপুরি শারদ উৎসবের মেজাজে বাঙালি। তবে এই অতিমারির মাঝে মোটেও উৎসবে গা ভাসাতে রাজি নন টলিউড তারকা। তাই এ বছর তাঁরা বাসায় বসে পরিবার এবং বন্ধুবান্ধবের সঙ্গে পূজা উদযাপন করছেন। টালিউডের শীর্ষ তারকাদের সঙ্গে পূজার হালচাল নিয়ে আলাপে মাতেন প্রথম আলোর মুম্বাই প্রতিনিধি। কথায় কথায় জানিয়ে দেন কীভাবে কাটাবেন তাঁরা এবারের পূজা।,আমি এখন সিঙ্গাপুরে আছি। তাই দুর্গাপূজার সময় কলকাতাকে দারুণভাবে মিস করছি। কলকাতাতে আমার মায়ের বাড়িতে পূজা হয়। সেখানে পাত পেড়ে ভোগ খাই। কলকাতার কিছু বন্ধুর বাড়িতে পূজা হয়। তাদের বাড়িতে গিয়ে খুব মজা করি। আমার ছেলেমেয়েদের জন্য খুব খারাপ লাগছে। ওরাও পূজাটা খুব মিস করছে। তবে সিঙ্গাপুরেও আমরা হইহুল্লোড় করে পূজা উদযাপন করি। কিন্তু করোনার কারণে এ বছর আর প্রতিমাপূজা হবে না। শুধু ঘটপূজা হবে। তাই সেজেগুজে মণ্ডপে যাওয়া এ বছর আর হচ্ছে না।,তবে পূজাতে পাঁচ বন্ধুবান্ধব মিলে বাইরে যাওয়ার পরিকল্পনা আছে। এখানকার নিয়ম অনুযায়ী পাঁচজনের বেশি এক হতে পারব না। একজন বন্ধুর বাড়িতে বেনারসি শাড়ির থিম রাখা হয়েছে। তাই সেদিন বেনারসি শাড়ি পরে ওদের বাড়ি যাব। আর একজন বন্ধুর বাড়িতে সিঁদুর খেলার আয়োজন করেছে। আমার বাড়িতেও এক দিন ঘনিষ্ঠ কিছু বন্ধুদের ডাকব। সেদিন নিজে রান্না করার পরিকল্পনা আছে। যদিও আমি ভারতীয় রান্না খুব একটা পারি না। কন্টিনেন্টাল রান্নাতে আমি পারদর্শী। তবে পূজা মানেই বাঙালি রসনা। তাই পোলাও, মাছ, মাংস, নিরামিষ করার ইচ্ছা আছে। পূজায় লাল টিকা লাগিয়ে, নতুন শাড়ি পরে অঞ্জলি দেওয়া খুব মিস করব। তাই এবারের পূজায় কেনাকাটা করিনি। আমার শাশুড়ি আমার জন্য নতুন শাড়ি কিনে পাঠিয়েছেন। এই শাড়িটা এক দিন পরব।,মুম্বাইয়ের ‘ডিএন নগর’ পূজার ব্র্যান্ড অ্যাম্বাসেডর ছিলাম আমি। অমিতাভ বচ্চন, জয়াজি সবাই এখানে অঞ্জলি দিতেন। মুম্বাইয়ের পূজা আমার দারুণ লাগে। সব ভাষাভাষী মানুষ এখানে আনন্দে মেতে ওঠেন।,এ বছরটা অন্য বছরগুলোর থেকে একদম আলাদা। মা দুর্গা আসছেন, অত্যন্ত আনন্দের কথা। কিন্তু এবার আমি এক সচেতন নাগরিক হিসেবে পূজাটা কাটাতে চাই। তাই একদমই বাইরে যাওয়া বা প্রতিমা দর্শনের পরিকল্পনা নেই। শুধু নবমীর দিন মায়ের কাছে যাব। এখানে আমাদের পারিবারিক আড্ডা, খাওয়াদাওয়া হবে। আর দশমীর দিন দু-তিনজন বন্ধু মিলে বাড়িতে আড্ডা দেব। নবমীর দিন নিজের হাতে কাবাব বানানোর ইচ্ছা আছে। মা পাঁঠার মাংস রান্না করবেন। আমার স্বামী রজত কাবাব খেতে ভালোবাসে। এবার করোনার কারণে অনেকের চাকরি নেই। অনেকে আবার প্রিয়জন হারিয়েছেন। তাই আমিও কেনাকাটার মুডে নেই। নিজের জন্য একটা সুতাও কিনিনি। মা, শাশুড়ি মা, আত্মীয়–পরিজনদের জন্য শুধু কেনাকাটা করেছি।,দেশপ্রিয় পার্কের ‘লেক সর্বজনীন দুর্গোৎসব’কে ঘিরেই আমার বড় হয়ে ওঠা। এখানটা ছেড়ে আমি অন্য কোথাও যাই না। এবারের পূজাও আমার এখানেই কাটবে। তবে করোনার কারণে আমাদের পূজা এবার ছোট আকারে হবে। আর আমিও আগের মতো অতটা সক্রিয় থাকব না। বাড়িতে পরিবারের সঙ্গে সময় কাটাব। ছোটবেলা থেকে পূজার অষ্টমীর দিন নিয়ম করে ধুতি-পাঞ্জাবি পরতাম। মা–বাবাই নিজের হাতে আমাকে সাজিয়ে দিতেন। এখনো আমি সেই ধারা বজায় রেখে ধুতি-পাঞ্জাবি পরি।তবে এবারের পূজায় কী পরব তা জানি না। নীলাঞ্জনা মেয়েদের জন্য অনলাইনে কেনাকাটা করেছে। আমরা এবার সে রকম কেনাকাটা করিনি।,পূজার সময় কলকাতার বাইরে থেকে বন্ধুরা আসে। আমরা এক হয়ে আড্ডা মারি। এ বছর সেটা আর হবে না। ইন্ডাস্ট্রির বন্ধুবান্ধবের মধ্যে রাহুল, ইন্দ্রাশীষ, গৌরব, ঋদ্ধিমাসহ আরও অনেকে আসে আমাদের পূজায়। জানি না এবার কেউ আসবে কি না। পূজার কদিন বিশেষ কিছু খাওয়ার পরিকল্পনা নেই। নীলাঞ্জনা যা রান্না করবে তাই খাব। আসলে খাওয়াদাওয়া নিয়ে আমার খুব একটা বায়নাক্কা নেই। চায়নিজ, বিরিয়ানি খেতে ভালোবাসি। তবে সারা বছর ভাত, ডিম সেদ্ধ খেয়েও কাটাতে পারি। ডায়েটের আমি ধার ধারি না। আমি সবাইকে অনুরোধ করতে চাই যে এবারের পূজাটা বাড়িতে বসেই উপভোগ করুন।,এ বছর পূজার ষষ্ঠী দিনে একটা নাটকের অনুষ্ঠান আছে। ফেব্রুয়ারির পর আবার আমরা মঞ্চে আসছি। তাই প্রচুর মহড়া চলছে। তবে ষষ্ঠীর পর থেকে আমি বাড়িতেই থাকব। অন্যবার পাড়ার পূজায় গিয়ে অঞ্জলি দিই। তবে এবার বোধ হয় বাড়িতেই মা দুর্গার উদ্দেশে অঞ্জলি দেব। কয়েকজন বন্ধুর বাড়িতে আসার কথা আছে। তাদের সঙ্গে আড্ডা মেরে সময় কাটাব। অন্যবার একটা চ্যানেলের হয়ে পূজা পরিক্রমাতে যাই। আবিরদা, পাওলিদিসহ আরও অনেকে মিলে প্রচুর মজা করি। এবার আর তা হবে না। তাই ওদের সঙ্গে সেই আড্ডা খুব মিস করব। পূজার সময় আমি সাবেকি শাড়ি পরতে ভালবাসি। এ ছাড়া এথনিক লং স্কার্ট পরতেও দারুণ লাগে। তবে এবার একদমই কেনাকাটা করিনি। আলমারিতে কয়েকটা নতুন শাড়ি আছে। এগুলো পরেই পূজাটা কাটিয়ে দেব।,পূজার কদিন আমরা বাইরে বেড়াতে চলে যাই। কলকাতায় এত ভিড়ে যে ঘুরে ঠাকুর দেখা যায় না। তবে এবার পরিস্থিতি অন্য রকম। তাই বাইরে বেড়াতে যাওয়া হয়নি। আর পূজার পরপরই আউটডোর শুটিংয়ের জন্য কলকাতার বাইরে যেতে হবে। তাই আমি একদম বাড়ির বাইরে পা রাখব না। করোনাকে নিজের বাড়িতে আনার কোনো ইচ্ছা নেই। আমি অসুস্থ হলে পুরো শুটিং শিডিউল ভন্ডুল হয়ে যাবে। তাই বাড়িতে সবার সঙ্গে এবারের পূজাটা উপভোগ করব। আর কোনো বন্ধুবান্ধব বাড়িতে আসতে চাইলে তাদের সাদর আমন্ত্রণ। আমি একদমই ফ্যাশনেবল নই। তাই পূজার সাজ নিয়ে আমার কোনো মাথাব্যাথ্যা নেই।,গত বছর সপ্তমী অবধি কলকাতাতে পূজা পরিক্রমার কাজে ব্যস্ত ছিলাম। এরপর ভিয়েতনামে বেড়াতে চলে যাই। এবার অবশ্য কোথাও যাওয়ার কথা ভাবতে পারছি না। তাই পুরোপুরি বাড়িতেই কাটাব। এমনকি মণ্ডপে গিয়ে অঞ্জলি দেওয়ার ইচ্ছাও এবার নেই। পূজার সময় সাবেকি পোশাকের মধ্যে শাড়ি, আনারকলি, চুড়িদার পরতে আমি ভালোবাসি। তবে কয়েকটা নতুন শাড়ি আছে। তাই বাড়িতেই নতুন শাড়ি পরে থাকব। আর এই কদিন আমি বাঙালি খাবার খেতে ভালোবাসি। নিজে অবশ্য রান্নাবান্না পারি না। তাই মায়ের হাতের বাঙালি রান্না জমিয়ে খাব। ইচ্ছা আছে পূজার সময় আমার ইউটিউব চ্যানেলে নাচের একটা ভিডিও আপলোড করার। তবে আমি সবাইকে বলতে চাই, বাড়িতে থেকে এবারের পূজাটা উদযাপন করুন। আর বাইরে বের হলেও তাঁরা যেন সচেতন থাকেন।,এ বছরের পূজাটা একদম অন্য রকম। এবার বাড়ির বাইরে পা রাখার প্রশ্নই নেই। ১১ বছর পর এবার পূজা আমি পুরোপুরি আমার পরিবারের সঙ্গে কাটাব। নিজের ও পরিবারের সাবধানতার জন্য বাড়িতে থাকব। এ ছাড়া অন্য একটা কারণ আছে। আমরা সমাজের মুখপাত্র হয়ে সাধারণ মানুষকে বারবার সতর্ক করছি বাড়িতে থাকার জন্য। বাড়ির বাইরে বের হতে নিষেধ করছি। তাই আমি বাড়িতে থেকে দায়িত্বশীল এবং সচেতন নাগরিক হতে চাই।,দুর্গাপূজা মানেই শপিং। তবে আমার বউ অসাধ্য সাধন করেছে এবার। অনলাইনে সবার জন্য প্রচুর কেনাকাটা করেছে। পূজা পরিক্রমা বা অন্য কোনো কাজ থাকলে তখন বাধ্য হয়ে সাবেকি পোশাক পরতে হয়। তবে আমি টি-শার্ট আর ট্র্যাক প্যান্টেই বেশি স্বচ্ছন্দ্য বোধ করি। তাই এই পোশাকেই এবার পূজাটা বোধ হয় কেটে যাবে। পূজায় এবার বাড়িতে থাকব বলে মায়ের হাতের বাঙালি রান্না জমিয়ে খাব। বাইরে থেকে খাবার আনানোর পরিকল্পনা আছে। পূজার সময় একটু নিয়ম ভেঙে খাওয়াদাওয়া করব। এর মধ্যে একটু–আধটু শরীরচর্চাও করে নেব।"
রুহানিয়াতে শুভ সূচনা ডিজিটাল আসরের,"প্রতিবছর সারা বিশ্বের ফ্যাশনপ্রেমীরা অপেক্ষায় থাকেন ‘ল্যাকমে ফ্যাশন উইক’-এর জমকালো আসরের। নতুন কাপড়ের গন্ধ, নতুন নকশা, নানা ধরনের পোশাক, নামী-অনামী ডিজাইনারদের সম্ভার, র‍্যাম্পজুড়ে সুপার মডেল তথা বিটাউন তারকাদের দ্যুতি—সব মিলিয়ে জমজমাট থাকে ল্যাকমে ফ্যাশন উৎসব।,ল্যাকমে ফ্যাশন উইক ২০২০-এর আসর ২০ অক্টোবর শুরু হয়ে শেষ হবে ২৫ অক্টোবর। অথচ অন্যবারের মতো এবার নেই সেই সরগরম আবহ। করোনার কারণে প্রথমবারের মতো এই আসর অনুষ্ঠিত হবে ভার্চ্যুয়াল প্ল্যাটফর্মে। সবার উপস্থিতিও তাই হবে ডিজিটালি।,২০ অক্টোবরে সন্ধ্যায় ডিজাইনার মনীশ মালহোত্রার রুহানিয়াতে সবার মন ভরে গেল। এই সংগ্রহের উপস্থাপনার মধ্যে দিয়ে পর্দা উঠল ল্যাকমে ফ্যাশন উইকের। বলিউড অভিনেতা কার্তিক আরিয়ান ভার্চ্যুয়াল রানওয়েতে পা মিলিয়েছেন মনীশ মালহোত্রার পোশাকে। মনীশ এই সংগ্রহ তৈরি করেছেন বিখ্যাত অভিনয়ব্যক্তিত্ব শাবানা আজমীর বাবা প্রয়াত উর্দু কবি কায়ফি আজমি প্রতিষ্ঠিত মিজওয়াঁ ফাউন্ডেশনের সঙ্গে। কারণ এই প্রতিষ্ঠানের অনবদ্য সূচিককর্মে মনীশের সংগ্রহ পেয়েছে অন্যতর মাত্রা। এই শো থেকে সংগৃহীত অর্থ যাবে মিজওয়াঁ ফাউন্ডেশনে। শুরুতে সেসবই বলেছেন মনীশ। এমনকি বিস্তারিত বর্ণনা দিয়েছেন শাবানা আজমি স্বয়ং। ,প্রতিবারের মতো এবারও নামীদামি ডিজাইনাররা আগামীর ফ্যাশন ট্রেন্ড নিয়ে উপস্থিত হবেন। আর বাসায় বসে সাক্ষী হওয়া যাবে ল্যাকমের এই অভিনব আয়োজনের। ল্যাকমে ফ্যাশন উৎসবের প্রথম দিন ডিজাইনাররা পরিচয় করাবেন টেকসই ফ্যাশনের আগামী ধারার সঙ্গে। ,প্রতিবারের মতো এবারও নবাগত ডিজাইনারদের আহ্বান জানিয়ে এই ফ্যাশন উৎসবের শুভ সূচনা হবে। এরপর গৌরাঙ্গ শাহ, রাজেশ প্রতাপ সিং, উর্বশী কাউর, পায়েল খান্ডেলওয়াল, আব্রাহাম অ্যান্ড ঠাকরে প্রদর্শন করবেন সাসটেইনেবল ফ্যাশনের নতুন এবং ব্যতিক্রমী সৃজননৈপুণ্য। ,পাঁচ দিনের এই ডিজিটাল আসরে অমিত আগরওয়াল, মাসাবা, অমিত ওয়াধা, পঙ্কজ-নিধি, জয়ন্তী রেড্ডি, অনুশ্রী রেড্ডি, কুনাল রাওয়াল, পুনিত বালানাসহ আরও নামজাদা ডিজাইনাররা হাজির থাকবেন। ল্যাকমের ফ্যাশন উৎসবের শেষ আয়োজনে আছেন রিমঝিম দাদু এবং সাক্ষা-কিন্নি। এই তিন তরুণী ডিজাইনারের সাবেকি পোশাক উৎসবের শেষ রাত আরও আলোকিত করবে।"
চিরায়ত শিল্পের অবিচ্ছেদ্য অংশ হ্যান্ডলুম টেক্সটাইল,"ভারতের বিভিন্ন প্রদেশের ঐতিহ্যবাহী সব বয়নশিল্পীকে পুনরুজ্জীবিত করার জন্য বিশেষভাবে সমাদৃত প্রখ্যাত ফ্যাশন ডিজাইনার গৌরাঙ্গ শাহ। ২০ অক্টোবর শুরু ল্যাকমে উইকের আগে প্রথম আলোকে দেওয়া একান্ত সাক্ষাৎকারে তিনি নানা বিষয়ের সঙ্গে আলোকপাত করেছেন তাঁর এবারের সংগ্রহ তারামতী সম্পর্কে।,প্রথম আলো: ‘ল্যাকমে ফ্যাশন উইক’ এবার ভার্চ্যুয়াল। প্রযুক্তির সুবিধা নিয়ে ডিজিটাল প্ল্যাটফর্মে প্রদর্শিত হবে আপনার সৃষ্টিকর্ম। এই ভার্চ্যুয়াল শো-র জন্য কি বিশেষ কোনো প্রস্তুতি নিতে হয়েছে?,গৌরাঙ্গ: ডিজিটাল মাধ্যমে উপস্থাপনা আমার কাছে নিশ্চয় এক নতুন এবং ব্যতিক্রমী অভিজ্ঞতা। তবে পোশাক নকশার প্রক্রিয়া আমি আগেই শুরু করে দিয়েছিলাম। আশা করব আমার এবারের সৃষ্টিকর্মকে সবাই সাদরে গ্রহণ করবেন। আর ডিজিটাল প্ল্যাটফর্মের কারণে অনেক বেশি ফ্যাশন অনুরাগীদের কাছে পৌঁছে যাওয়ার ব্যাপারেও আমি আশাবাদী। ,প্রশ্ন: আপনি কি মনে করেন যে বৈদ্যুতিক তাঁতের আগ্রাসনের যুগে ‘হস্তচালিত তাঁত’ বজায় থাকবে?উত্তর: আমি মনে করি ‘হস্তচালিত তাঁত’ চিরায়ত শিল্পের এক অবিচ্ছেদ্য অংশ। আর এই ধারা আজও আমাদের ভারতীয় ফ্যাশনের ঐতিহ্যকে ধরে রেখেছে। যেকোনো উৎসব এবং কনের পোশাকের ক্ষেত্রে আজও অনেকে হস্তচালিত তাঁতের বুনন বেছে নেয়। ডিজাইনাররা এখানে প্রতিনিয়ত নানান উদ্ভাবনের নেশায় মেতে থাকেন। আমরা ২০ জন বয়নশিল্পীকে নিয়ে এক সফর শুরু করেছিলাম। সেটা বেড়ে এখন ৮০০ জন হয়েছে। এই বয়নশিল্পীদের নিয়েই আমাদের বৃহত্তর পরিবার।। তাই আমার অভিজ্ঞতা থেকে বলছি, হ্যান্ডলুম কখনোই ম্লান হবে না।,প্রশ্ন: এবারের ল্যাকমে ফ্যাশন উইকে আপনার আয়োজনে কী কী বিশেষত্ব থাকছে?উত্তর: এবারের ল্যাকমে ফ্যাশন উইকের ডিজিটাল প্ল্যাটফর্মে আমার সংগ্রহের শিরোনাম ‘তারামতী’। গোলকোন্ডা যুগের হাতে বোনা শাড়ি নিয়ে আমার এই আয়োজন। গোলকোন্ডার সপ্তম সুলতান আবদুল্লা কুতুব শাহর সুন্দরী গণিকা তারামতীর দ্বারা অনুপ্রাণিত আমার এবারের সংগ্রহ। কেবল রূপে নয়, তারামতীর সুরেলা কণ্ঠের মৌতাতে মুগ্ধ ছিলেন সুলতান। তারামতীর মাধ্যমে আমি হায়দরাবাদের সেই হারিয়ে যাওয়া শিল্পধারাকে পুনরায় জীবন্ত করেছি। এই সংগ্রহে শাড়িতে ব্যবহার করা হয়েছে রেশম, রুপা, সোনাসহ আরও অনেক ধরনের সুতা। ফলে প্রতিটি শাড়িই হয়ে উঠেছে আকর্ষণীয়। এই সংগ্রহের প্রতিটি শাড়ির মধ্যেই লুকিয়ে আছে এক নতুন শিল্পকথা। বিভিন্ন কিংবদন্তি শিল্পকে আমি পুনরায় জীবন্ত করেছি। হ্যান্ড এমব্রয়ডারি, আরি, চিকনকারি, পেট-পয়েন্ট, কাসুটি, শিবোরি, কাঁথাস্টিচ, কচ্ছ, পার্সিসহ আরও অনেক কিছু অন্য রূপে ফিরিয়ে এনেছি, যা আগে কখনো কেউ দেখেনি।,প্রশ্ন: একজন ডিজাইনার টেকসই বিষয়কে কীভাবে বজায় রাখেন?উত্তর: হাতে বোনা কাপড় মানেই তো সেটা সব সময় টেকসই। তবে এটা অত্যন্ত চ্যালেঞ্জিং। সবচেয়ে গুরুত্বপূর্ণ বিষয়টি হলো এই ধরনের ফ্যাশনের স্থায়িত্ব নির্ভর করে গ্রাহকের ওপর। নিত্যজীবনে তাঁরা কতটা ব্যবহার করেন, উৎসব বা বিয়েতে এই ধরনে পোশাককে কতটা অগ্রাধিকার দেন, সেটাও বিবেচ্য হয়ে থাকে। তবে সবচেয়ে আনন্দের বিষয়, দীর্ঘদিন ধরে ডিজাইনাররা প্রথার বাইরে এসে হ্যান্ডলুম টেক্সটাইলকে ফ্যাশনের মূল স্রোতের অংশ করেছেন। দেশে, এমনকি বিদেশেও হ্যান্ডলুমের চাহিদা ক্রমেই বেড়ে চলেছে।,প্রশ্ন: আপনি জামদানি বুনন নিয়ে কাজ করেন। ভারতীয় ও বাংলাদেশি জামদানির বুনন প্রক্রিয়াটির মধ্যে কি কোনো পার্থক্য রয়েছে?উত্তর: আমার চোখে দুই দেশের পদ্ধতি এক, তবে বুননের ধরনটা আলাদা। আসলে বয়নশিল্পীদের আধুনিক শৈলী এবং পদ্ধতির সঙ্গে খাপ খাইয়ে নিতে সহায়তা করার জন্য কেবল বুননের প্রক্রিয়ার মধ্যে পার্থক্য দেখা যায়। এটি একটি বহুমুখী বয়নশিল্প। তবে বয়নশিল্পীরা এর বৈচিত্র্য সম্পর্কে প্রশিক্ষিত হয়ে উঠলে এটি ফ্যাশন বিশ্বে আরও শক্তিশালী অবস্থান তৈরি করে নিতে সক্ষম হবে।,প্রশ্ন: শিল্পী হিসেবে আপনি কীভাবে এই কোভিড পরিস্থিতির বিষণ্নতা কাটিয়ে উঠলেন?উত্তর: এর প্রভাব সুদূরপ্রসারী। আর এই পরিস্থিতি থেকে কেউই রেহাই পায়নি। তবে এই সময়টায় ব্যবসার জন্য আমাদের সামনে অনেক দরজা উন্মুক্ত করেছে নতুনভাবে। আমরা আমাদের সৃষ্টিকর্মকে আরও বেশি করে ডিজিটাল আঙিনায় নিয়ে এসেছি। আমরা এক্সক্লুসিভ ই-স্টোর লঞ্চ করেছি। এখানে হাতে বোনা কাপড়ে তৈরি নানান পোশাক পাওয়া যাবে। সম্প্রতি আমি পুরুষ আর শিশুদের জন্য পোশাক লাইন নিয়ে এসেছি।,প্রশ্ন: এই চলমান মহামারি থেকে আপনি কি ইতিবাচক কিছু খুঁজে পেয়েছেন?উত্তর: এটাই নতুন, এটাই এখন স্বাভাবিক জীবনের ছন্দ। এটাকে এখন আমাদের সৃষ্টি এবং ব্যবসার সঙ্গে জড়িয়ে ফেলেছি এবং আমরা একে আমাদের জীবন এবং ব্যবসায়িক ক্ষেত্রে গ্রহণ করেছি। অনলাইনের সাহায্যে আমরা অনেক সংযোগ গড়ে তুলতে পারছি। এই দুনিয়া আরও উন্মুক্ত হয়েছে।"
মিলিয়ে মা-মেয়ে,"সন্তানের সঙ্গে মিলিয়ে মায়ের পোশাক পরার রীতি পুরোনোই। শাড়ির ব্লাউজ পিস দিয়ে ছয় মাসের কন্যাশিশুর পোশাক বানান অনেকে। যেন মা-মেয়ের আত্মিক সম্পর্কের কিছুটা হলেও বাইরে প্রকাশ করা। সাধারণ সময়ে তো পরা হয়ই। উৎসবের সময় যেন আবশ্যক চলতি ধারা এটা। মা ও মেয়ের পোশাক মিলিয়ে পরা চাই-ই চাই।,মায়ের শাড়ি, তো মেয়ের কামিজ। অথবা মায়ের জন্য সালোয়ার–কামিজ, তো মেয়ের জন্য ফ্রক। দুজনের পোশাকের কাটে ভিন্নতা থাকলেও নকশায় চলে আসতে পারে অভিন্নতা। শৈলী ক্রিয়েটিভ স্টুডিওর কর্ণধার তাহমীনা শৈলী বিষয়টি তুলে ধরলেন মজা করেই। মায়ের যখন মেয়ে হয়, তখন তিনি নিজের শৈশবকেই যেন ফিরে পান। নিজের শখগুলো মেয়ের ওপর দিয়ে পূরণ করতে থাকেন। আমার ছোটবেলায়ও দেখতাম, মা তাঁর শাড়ির সঙ্গে মিলিয়ে নিতেন আমার সাজপোশাকের কোনো একটা অংশ। লেস বা রিবন দিয়ে বানিয়ে দিতেন আমার মাথার কোনো একটা অনুষঙ্গ বা জুড়ে দিতেন জুতার ওপর কিছু একটা। সন্তানের সঙ্গে নিজের সম্পর্ক প্রকাশের একটা মজার বিষয় এটি। ও আমার সন্তান, আমরা একটা দল—এটা প্রকাশ করতেও যেন মিলিয়ে পোশাক পরা।,একটু চিন্তা করে দেখলে, মা-মেয়ের পোশাক একই কাটের ও নকশার হতে পারে। অথবা শুধু রং দিয়েও আনা যায় মিল। সালোয়ার কামিজ, টপ বা লম্বা ছাঁটের পোশাক তো মিলিয়ে পরা যায়ই। নকশা ছোট হলে মানিয়ে যাবে দুজনের পোশাকেই। শিশুদের পোশাকের নকশা বেশি বড় না হওয়াই ভালো।,পোশাকে ও চুল বাঁধায় ছিমছামভাবে আরাম বোধ করবে। একটু চিন্তা করলে, সন্তান ছোট থাকলেই মিলিয়ে পোশাক পরার চল থাকে। বয়স বাড়বে, মা-মেয়ের পোশাকেও চলে আসবে বিপরীত রং ও নকশা। তখন চাইলেও এক নকশার কাপড় পরা আর হয় না। এই বয়সেই চলুক না তাহলে মিলিয়ে পোশাক পরার ঢং। বন্ধন তো দৃঢ় আছেই, পোশাকের মধ্যে দিয়ে প্রকাশ ঘটুক মাঝেমধ্যে।"
এবার পূজায় শাড়ির সঙ্গে চুড়ি,"নারীর হাতে চুড়ি থাকবে না, সেটা ভাবাটা কঠিন। বাঙালি নারীর সাজসজ্জার দুনিয়ায় চুড়ির আবেদন অনেক প্রাচীন। অবশ্য শত শত বছর ধরে চুড়িতে এসেছে ব্যাপক পরিবর্তন। সাবেক কালের চুড়িতেই আর এখন আবদ্ধ নেই নারীর সাজ। সোনা আর রুপার চুড়ির সঙ্গে এসেছে কাচের চুড়ি, কাঠের চুড়ি এবং চাইলে এখন পছন্দমতো বিভিন্ন জিনিসেই তৈরি করে নেওয়া যায় রংবেরঙের চুড়ি।,সাজ ছাড়া উৎসব জমে না। আর পূজা মানে হরেক রঙের মেলা। নতুন জামাকাপড় আর শাড়ির সঙ্গে রঙিন চুড়ির মেলবন্ধন না হলে খুলবে কি পূজার রং? এই পূজায় নিজেকে রাঙাতে নতুন পোশাকের সঙ্গে পরুন বাহারি চুড়ি।,নতুন নতুন নকশার চুড়ি পাওয়া যাবে ফ্যাশন হাউসসহ যেকোনো শহরের মনিহারি দোকানে। পাবেন কাচের চুড়ি, প্লাস্টিকের চুড়ি, কাঠের চুড়ি, জ্যামিতিক নকশার কাপড়ে তৈরি রঙিন চুড়ি। সেগুলো যেমন ঐতিহ্যবাহী নকশার পাওয়া যায়, তেমনি পাওয়া যায় একেবারে নতুন নতুন নকশার। পাবেন সুতা, কড়ি, পুঁতি ও বাহারি হাতের কাজ করা চুড়ি। আপনার মনের মতো সব রঙের চুড়ি পাবেন একটু খুঁজলেই।উপকরণের অদলবদল হলেও চুড়ির ধরন বা ব্যবহারের ধরনে কোনো পার্থক্য বা বদল আসেনি আজও। এখন এমন কিছু চুড়ি পাওয়া যায়, যেগুলো দেখে মনে হবে তিন বা চারটি চুড়ি আলাদা আলাদা; কিন্তু আসলে তা একসঙ্গে জোড়া দেওয়া।,পূজার সকালে পছন্দের পোশাকের সঙ্গে সঙ্গে কাচের চুড়িটাই সবাই বেশি পছন্দ করেন। কিন্তু দুপুরের পরেই বদলে যাবে সাজ। তখন হাতে একটা গাছার বদলে একটি চুড়ি পরলেও সুন্দর দেখাবে।,পূজার উৎসবে একটু বাড়তি রং থাকে। এখন লাল পেড়ে সাদা শাড়িই শুধু চলে না পূজায়। উৎসবকে রঙিন করার জন্য উজ্জ্বল রঙের পোশাক ব্যবহারের প্রচলন হয়েছে। সালোয়ার-কামিজের কাটে যতই সাবেকিয়ানা থাক, রং তার উজ্জ্বল হতে হবে। এসব উজ্জ্বল রঙের সঙ্গে পরার জন্য এখন কড়ি বা ফিতা দিয়ে তৈরি করা বালা, পুঁতির চুড়ি, ধাতবের মোটা বালার মতো আধুনিক উপকরণ বেশি দেখা যাচ্ছে।,পূজায় যেহেতু সবারই প্রায় নতুন পোশাক থাকে, তাই নতুন পোশাকের সঙ্গে মিল রেখে বিভিন্ন অনুষঙ্গ ব্যবহারের একটা স্বাভাবিক প্রবণতা রয়েছে। এ ক্ষেত্রে দেশীয় উপকরণে চুড়ির চাহিদা বেশি থাকে। ফতুয়া বা টপের সঙ্গে এক হাতে বালা পরতে পারেন আর অন্য হাত খালি রাখতে পারেন। পূজায় ফতুয়ার সঙ্গে টিপ মানাবে কপালে, সঙ্গে ফতুয়ার রঙের কনট্রাস্ট যেকোনো রঙের চুড়ি পরুন হাতে। শুধু ফতুয়াই নয়, যেকোনো পোশাকের রঙের সঙ্গে মানানসই রঙের চুড়ি পরলে সৌন্দর্যে আসবে নতুনত্ব।,সুতি শাড়ির সঙ্গে দেশি চুড়ি আর সিল্কের শাড়িতে বেছে নেওয়া যেতে পারে ধাতব চুড়ি। গয়নাকেই যদি সাজের মূল আকর্ষণ রাখতে চান, তাহলে বিভিন্ন রঙের রঙিন চুড়ি বেছে নিতে পারেন। সেসব চুড়ি একই আকারের না হয়ে বরং ভিন্ন ভিন্ন আকার হতে পারে। পুঁতি, কড়ি, সুতা বা মাটি দিয়ে বানানো চুড়ি বেছে নিতে পারেন পূজার যেকোনো দিন।অবশ্য ডিজাইনাররা মনে করেন, কেমন চুড়ি পরবেন বা কতটা চুড়ি পরবেন না, সেটা পুরোপুরি নির্ভর করবে আপনার ওপরই। কাচের চুড়ির পাশাপাশি অক্সিডাইজড ও রুপার গয়নারও বেশ চাহিদা থাকে অনেকের কাছে। পূজায় বেশির ভাগ নারী সুতি শাড়ি পরতে ভালোবাসেন। তাতে যদি সোনালি জরির কাজ থাকে, তাহলে সোনার প্রলেপ দেওয়া (গোল্ড প্লেটেড) গয়না পরেন অনেকে। তা ছাড়া কাপড় দিয়ে বানানো, তুলি দিয়ে আঁকা, নারকেলের খোসা দিয়ে বানানো, কড়ি দিয়ে তৈরি চুড়িও আছে।,গয়নাকে সব সময় প্রভাবিত করে পোশাক। পূজা হয় বর্ণিল, বহু রঙের ব্যবহার থাকে পোশাকে। সবাই ভাবনায় রাখেন, যেন এ উৎসবের দিন ছাড়াও গয়নাগুলো ব্যবহার করা যায় অন্য সময়ে। তাই চুড়িতেও তেমন ভাবনা যুক্ত হতে পারে। পোশাকে যে রংটা বেশি, সেই রঙের চুড়ি বেছে নিতে পারেন এই পূজায়। তবে হাত ভরে চুড়ি পরবেন নাকি অল্প খানিকটা, অথবা এক হাতে চুড়ি পরে অন্য হাতে শখের ঘড়ি, তা নির্ভর করবে পুরোপুরি আপনার ওপর।"
পূজার পোশাক,"পুরো বছর যতই পোশাক কেনা হোক না কেন, পূজায় নতুন পোশাক চা–ই চাই। আর পূজার পোশাক মানেই একটু নতুন স্টাইল, নতুন ডিজাইনের হতে হবে। না হলে যেন মন ভরে না। হাজার হোক, উৎসব তো। উৎসবে কে না চায় একটু অন্য রকম পোশাক পরতে?,কিছুটা সাবেকি হলেও আমাদের দেশে উৎসবের পোশাক মানেই পুরুষদের জন্য পাঞ্জাবি আর নারীদের জন্য শাড়ি। পূজাও তার ব্যতিক্রম নয়। তবে পূজার পাঞ্জাবি আর শাড়ি হতে হবে হাল ফ্যাশনের, মনের মতো রঙের, নজরকাড়া নকশার। আর সেগুলো প্রিয় নকশাকারের যদি হয়, তাহলে তো কথাই নেই।,পুরুষদের পোশাকের সঙ্গে এক্সেসরিজ খুব একটা প্রয়োজন হয় না বললেই চলে। কিন্তু নারীদের সেটা প্রয়োজন হয়। শাড়ির রঙের সঙ্গে মানানসই জুতা অবশ্যই থাকতে হবে। থাকতে হবে গয়না। গয়নায় সব সময় বৈচিত্র্য থাকে। ফলে পছন্দমতো গয়না খুঁজে নিতে হবে। আর থাকবে পার্স বা ভ্যানিটি ব্যাগ। সেগুলোও হতে হবে পোশাকের সঙ্গে মানানসই।,এবার পূজার আয়োজনে আসুক ভিন্নতা। নকশায়, রঙে আসুক আভিজাত্য। "
মাস্কে এখন বনেদিয়ানা,"পোশাকের সঙ্গে এখন মানানসই মাস্ক না পরলে সাজটাই মাটি। তাই পোশাকের পাশাপাশি মাস্কও এখন ফ্যাশন দুনিয়ায় ঝড় তুলেছে। পূজার সময় নিজের পছন্দের শাড়ির সঙ্গে মানিয়ে মাস্ক চাই-ই চাই। কলকাতার ‘দশভুজা’ বুটিকের স্রষ্টা, তথা নামজাদা ডিজাইনার ডালিয়া বি মিত্র সুতির বনেদি শাড়ির সঙ্গে মাস্কেও বনেদিয়ানা বজায় রেখেছেন।,দশভুজা এবারের পূজায় তাদের আয়োজনে সাধ্যের সঙ্গে সাধের এক অভিনব মেলবন্ধন ঘটিয়েছে। এ প্রসঙ্গে ডিজাইনার ডালিয়া মিত্র বলেন, ‘এবার করোনার কারণে অনেকেরই পকেটের অবস্থা ভালো নয়। তাই আমি অভিনব ডিজাইনের পাশাপাশি দামের বিষয়টা মাথায় রেখেছি। এমন রেঞ্জের শাড়ি, পোশাক এবং মাস্ক রাখা হয়েছে, যা মধ্যবিত্তের নাগালের মধ্যে। কারণ, বাঙালি এখন পূজার মেজাজে থাকলেও উৎসবের মেজাজে নেই।’ দশভুজার ভান্ডারে শাড়ির পাশাপাশি মাস্কের বাহার নজর কাড়ার মতো। কলকাতার এই জনপ্রিয় ডিজাইনার বলেন, ‘এপ্রিল মাস থেকে আমি মাস্ক নিয়ে কাজ করছি। রকমারি মাস্ক নিয়ে এসেছি ফ্যাশনপ্রেমীদের জন্য। তিন স্তরের সুতির মাস্ক।’,শুধু ভারতে নয়, ভারতের সীমানা ছাড়িয়ে বাংলাদেশেও নিত্যনতুন নকশার সন্ধানে ছুটে যান ডালিয়া মিত্র। ফ্যাশন দুনিয়ায় বাংলাদেশের জামদানিরও আছে দশভুজার আয়োজনে। ডালিয়া মিত্র বলেন, ‘আমার ঢাকাই শাড়ির বিশেষত্ব এর নকশা। আমি শাড়িতে হাতের কাজ বেশি পছন্দ করি।’ ঢাকা শহর থেকে ২০ কিলোমিটার দূরে আড়াইহাজারেও ডালিয়া ছুটে গেছেন নতুন সৃষ্টির সন্ধানে। এই গ্রাম বিখ্যাত রাজস্থানি ‘বাঁধনি’ কাজের জন্য। বাংলাদেশি সুতির ওপর বাঁধনির কারুকাজে তিনি জন্ম দিয়েছেন ফ্যাশনের এক নতুন সৃষ্টিকথা।,দশভুজার ভান্ডারে অবাক করে দেওয়ার মতো আরও বাহারি শাড়ি আছে। ভাগলপুরি হ্যান্ডলুমের কলমকারি প্রিন্টের শাড়ির এবারের পূজায় চাহিদা তুঙ্গে। তবে সাধের পাশাপাশি সাধ্যের কথা মাথায় রেখে ডালিয়া মিত্র এবারের পূজায় সুতির আয়োজন বেশি রেখেছেন। এই উৎসব যাতে সবাই নিজেকে নতুন রঙে রাঙিয়ে তুলতে পারেন, সেটাই চান এই প্রখ্যাত ডিজাইনার। আর করোনাকালের অন্ধকারকে দূর করতে লাল, সাদা, কমলা গোলাপি, হলুদ, সবুজসহ নানান উজ্জ্বল রঙের বাহার তাঁর পূজার আয়োজনে। গত বছর পূজায় তাঁর আয়োজনে সেরা আকর্ষণ ছিল ‘লিভা’ কালেকশন। এ বছরও লিভা কালেকশনে বৈচিত্র্য এনেছেন ডালিয়া।,গত বছর আদিত্য বিড়লা গ্রুপ ফ্যাশন দুনিয়ার সঙ্গে পরিচয় করায় লিভা ব্রান্ডের। এ প্রসঙ্গে ডালিয়া মিত্র বলেন, ‘আদিত্য বিড়লা গ্রুপের সঙ্গে যুক্ত হয়ে আমি লিভা কালেকশন গত বছর পূজায় নিয়ে আসি। এটা দারুণ সাড়া পেয়েছে। এবারেও লিভার রকমারি থাকবে আমার আয়োজনে। বার্চ, পাইন, ইউক্যালিপটাসগাছের তন্তু থেকে সুতা বের করে সেই সুতার সঙ্গে সুতি মিশিয়ে আমি লিভা শাড়ি বানাই। এমনকি কাঠের সুতা দিয়েও আমি ঢাকাই শাড়ি করিয়েছি। ,এবারের পূজাতেও লিভার চাহিদা তুঙ্গে। এর দাম ২ হাজার ৮০০ থেকে ৪ হাজার ৫০০ টাকার মধ্যে। এবার দশভুজার নতুন সংযোজন ‘ভাগলপুরি হ্যান্ডলুম লিনেন’ শাড়ি। আর তার জন্য ডালিয়া ছুটে গিয়েছিলেন বিহারের ভাগলপুর থেকে আরও ভেতরে মন্দার গ্রামে। এই গ্রামের বয়নশিল্পীদের বর্জিত সিল্কের সুতার সঙ্গে সুতি মিশিয়ে এক নতুন ফেব্রিকের জন্ম দেন তিনি। নতুন ধরনের এই ফেব্রিকের ওপর ডালিয়া মেলে ধরেন কলমকারি আর মোমের বাটিক প্রিন্ট।,এ তো গেল শাড়ির কথা। শাড়ির সঙ্গে মানানসই মাস্কও আছে দশভুজার সম্ভারে। মাস্কের ক্ষেত্রেও তারা বনেদিয়ানা মাথায় রেখেছে। তাই সুতির মাস্কের ওপর ঢাকাই, কলমকারি, কাঁথা স্টিচ, বাটিক—সবকিছুই আছে তাদের পূজার আয়োজনে। দশভুজা মাস্কে বনেদিয়ানার পাশাপাশি ফ্যাশন ট্রেন্ডকেও ধরে রেখেছে। ,বলা যায়, মাস্ক ফ্যাশনে এক নতুন জানালা খুলে দিয়েছেন ডিজাইনার ডালিয়া মিত্র। এ প্রসঙ্গে তিনি বলেন, ‘এবারের পূজায় নিজের সুরক্ষা সবার আগে। তাই মাস্কের ক্ষেত্রে আমি অভিনবত্ব এনেছি। চার ধরনের মাস্ক আছে আমার আয়োজনে, “মাস্ক”, “মাস্ক কানা”, “মাস্ক বানা” আর “মাস্ক স্কার্ফ”। শুধু নাক-মুখ নয়, চুল, গলা, ঘাড়কে সুরক্ষা দেওয়া যাবে “মাস্ক স্কার্ফ”-এর সাহায্যে। শাড়ির সঙ্গে মানানসই ঢাকাই, বাটিক, কাঁথা স্টিচ, কলমকারি, সুতির নানান মাস্ক পাওয়া যাবে আমার বুটিকে।’"
শ্যানেলের হলিউডি গ্ল্যামার,"প্যারিসের রানওয়েতে হলিউডের গ্ল্যামার হাজির করেছে বিশ্বখ্যাত ফ্যাশন ব্র্যান্ড শ্যানেল। চলমান বসন্ত-গ্রীষ্ম ২০২১ ফ্যাশন উইকের শেষ দিন মঙ্গলবার এই ব্র্যান্ড উপস্থাপন করেছে হলিউড টিনসেল টাউন প্রাণিত সংগ্রহ। ,প্যারিসের গ্র্যান্ড পালাইস প্রদর্শনী কক্ষের রানওয়েকে পরিণত করা হয়েছিল যেন এক টুকরা হলিউডে। লস অ্যাঞ্জেলস পাহাড়ে ঠিক যেভাবে হলিউড লেখা থাকে সেভাবেই শ্যানেল লেখা হয়েছে মঞ্চে। এরই মাঝ দিয়ে মডেলরা এসেছে ব্যাকস্টেজ থেকে। এই ফ্যাশন শো অনুষ্ঠিত হয়েছে দর্শক উপস্থিতিতে, মহামারি কালের স্বাস্থ্যবিধি অনুসরণ করেই।,করোনাভাইরাস সংক্রমণের জন্য দীর্ঘদিন ফ্যাশন ক্যাটওয়াক বন্ধ থাকার পর পুনরায় ফিরেছে রানওেয়েতে। শ্যানেলের এই সংগ্রহের প্রেরণা হয়েছে সেই পঞ্চাশ দশকের হলিউড। এই বিষয়কে ফরাসি ভাবনায় নতুন করে উপস্থাপন করা হয়েছে। হলিউডি সিনেমার পাশাপাশি ফরাসি ছায়াছবিতে দাপটের সঙ্গে অভিনয় করা দুই তারকা জাঁ মোরো আর রমি স্নেইডারের ওপর নির্মিত তথ্যচিত্র দিয়েই শুরু হয় এদিনের আয়োজন।,এরপর উপস্থাপিত হয় নতুন সংগ্রহ। ভার্জিন ভিয়ার্ডের তত্ত্বাবধানে তৈরি। তিনি দায়িত্ব নেন গত বছর কিংবদন্তি কার্ল লেগারফেল্ড মারা যাওয়ার পর। তিনি শ্যানেলের ক্ল্যাসিক টুইড স্যুটে তাঁর মতো করে মাত্রা যোগ করেছেন। পেছনে পকেট দেওয়া টুইড জ্যাকেট পরানো হয় সিল্কি শর্টের সঙ্গে। বালবগাম পিঙ্ক নজর কেড়েছে। বড় বড় লোগো দেওয়া টপসও ছিল উল্লেখযোগ্য।"
করোনায় মৃত্যু কেনজোর,"প্যারিস ফ্যাশন উইক চলছে। অথচ এরই মধ্যে প্যারিসে আকাশ ভেঙে পড়ল। ৫৬ বছর পর করোনাভাইরাসে আক্রান্ত হয়ে প্যারিসের মায়া কাটাতে বাধ্য হলেন বিশ্বনন্দিত জাপানি ফ্যাশন ডিজাইনার কেনজো তাকাদা। দুই সপ্তাহ ধরে চিকিৎসাধীন অবস্থায় ৪ অক্টোবর পশ্চিম প্যারিসের একটি হাসপাতালে মৃত্যু হয় ৮১ বছর বয়স্ক কেনজোর। ,সেই সত্তর দশকে প্যারিসে ছকে বাঁধা ফ্যাশনকে নড়িয়ে দিয়েছিলেন এক জাপানি তরুণ। এরপর বিশ্ব কেবল বিমুগ্ধ থেকেছে তাঁর সৃষ্টির সৌন্দর্যে। তিনিই বিশ্বমাতানো প্রথম কোনো জাপানি ডিজাইনার। তাঁর কারণে পরবর্তী সময়ে ইয়োজি ইয়ামামোতো কিংবা রেই কাওয়াকুবোর মতো ডিজাইনারদের বিশ্বমঞ্চে নিজেদের অবস্থান দৃঢ় করার কাজটা সহজ হয়ে যায়।,কেবল পোশাক নয়, সময় ধারায় তিনি সুগন্ধি আর প্রসাধনীও যোগ করেন তাঁর স্বনামের ব্র্যান্ড কেনজোয়। পরে এই ব্র্যান্ড তিনি বিক্রি করে দেন এলভিএমএইচকে।ওসাকার কাছে হিমেজিতে কেনজোর জন্ম ১৯৩৯ সালের ২৭ ফেব্রুয়ারি। তাঁর বাবার ছিল হোটেলের ব্যবসা। তবে ফ্যাশনের প্রতি তাঁর অনুরাগ ছেলেবেলা থেকেই। বোনদের সেলাইয়ের ম্যাগাজিন তাঁকে আকৃষ্ট করত। ১৯৫৮ সালে বাবার মৃত্যুর পর তিনি জাপানের বিখ্যাত বুনকা ফ্যাশন কলেজে ভর্তি হন। আর ওই কলেজে তিনিই ছিলেন প্রথম পুরুষ ছাত্র।,পাস করার পর তিনি একটি ডিপার্টমেন্ট স্টোরের জন্য মেয়েদের পোশাক ডিজাইন করা শুরু করেন। তরুণ কেনজো তখন প্রাণিত হন ফরাসি ফ্যাশন ডিজাইনার ইভস সাঁ লোরের সৃষ্টিকর্মে। এর নেপথ্যে ছিলেন প্যারিস থেকে পড়ে আসা তাঁর এক শিক্ষক।১৯৬৪ সালে শুরু হয় তাঁর অন্য রকম জীবন। টোকিও অলিম্পিকের জন্য চলছে টোকিওকে ঢেলে সাজানোর কাজ। তিনি যে বাড়িটিতে থাকতেন, সেটাও নিয়ে নেওয়া হয় ১০ মাসের জন্য। পরিবর্তে যে অর্থ তাঁকে দেওয়া হয়, তা নিয়েই তিনি বেরিয়ে পড়েন প্যারিসের উদ্দেশে।,সে যাত্রাও কম চমকপ্রদ নয়। কারণ, নৌকা করেই তিনি রওনা হয়েছিলেন। সিঙ্গাপুর, হংকং, ভিয়েতনাম, ভারত, স্পেন হয়ে কেনজো পৌঁছান ফ্রান্সের বন্দর শহর মার্সেইতে। সেখান থেকে আসেন প্যারিসে। অথচ সেখানে কেউ পরিচিত ছিল না। সঙ্গে তেমন অর্থকড়িও ছিল না। তিনি সামান্য ফারসি বলতে পারতেন মাত্র। এমনকি প্রথম দর্শনে তিনি পারির প্রেমেও পড়েননি। তবে নতর দেম গির্জা তাঁকে আকর্ষণ করতে সক্ষম হয়। পরিকল্পনা ছিল মাস ছয়েক থেকে ফিরে যাওয়া। কিন্তু হেভিয়ের ডি কাস্তেলার সঙ্গে পরিচয় তাঁর প্যারিস না ছাড়ার অনুঘটক হয়।,২০১৬ সালে এই প্রসঙ্গে কেনজো বলেছিলেন, ‘১৯৬৪ সালে আমি জাপান ছেড়ে আসি। মাত্র মাস ছয়েক থাকার পরিকল্পনা নিয়ে। আজ আমি সত্যিই খুশি ৫০ বছর পেরিয়েও প্যারিসে আমার অবস্থান এখনো শেষ না হওয়ায়।’ এমনকি ১৯৯০ সালে হেভিয়ার মারা গেলেও তিনি প্যারিস ছেড়ে যাননি।,গ্যালারি ভিভিয়েনের ছোট একটি বুটিকের জন্য সস্তা কাপড় দিয়ে প্রথম কালেকশন তৈরি করে প্যারিসের ফ্যাশন জগতে অভিষেক হয় কেনজোর। এরপর প্লেস দেস ভিক্তোরিসে খোলেন নিজের প্রথম ডিজাইন হাউস। ১৯৭০ সালে। নিজেই করেন অভ্যন্তরীণ সজ্জা। দেয়ালে পেইন্ট করেন ফ্লোরাল মোটিফ। এই বুটিকেই অনুষ্ঠিত হয় নিজের প্রথম কালেকশন ফ্লোরাল জ্যাপের ফ্যাশন শো। ১৯৭১ সালে সাময়িকপত্র এল-এর প্রচ্ছদে মুদ্রিত একটি লুক সৃজন জীবনের মোড় ঘুরিয়ে দেয় কেনজোর। তবে নিজের বুটিক খোলার আগে তাঁর সিদ্ধান্ত ছিল ফরাসি ডিজাইনাররা যা করেন, সেটা তাঁর দ্বারা হবে না। বরং তিনি নিজের মতো করেই কাজ করায় মনস্থির করেন,ছেলেদের জন্য প্রথম রেডি-টু-ওয়্যার কালেকশন করেন ১৯৮৩ সালে। সুগন্ধি বাজারে আনেন ১৯৮৮ সালে। আর তাঁর ব্র্যান্ড বিক্রি করে দেন ১৯৯৩ সালে। ১৯৯৯ সালে ফ্যাশন থেকে অবসর নিয়ে আরও সৃষ্টিশীল কাজে মনোযোগ দেন।,১৯৬৪ সালের অলিম্পিকের জন্য তিনি টোকিও ছেড়েছিলেন। অথচ ৪০ বছর পর ২০০৪ সালের অলিম্পিকে জাপান দলের জার্সি ডিজাইন করেন দেন সেই কেনজো। আর এ বছরের গোড়ায় তিনি লঞ্চ করেন ইন্টেরিয়র ব্র্যান্ড কেথ্রি।,‘ফ্যাশন আমার কাছে খাবারের মতো। একই পদ রোজ যেমন খেতে ভালো লাগে না, ফ্যাশনও তেমনি’, এই ভাষ্য তাঁর। এমনকি তাঁর দর্শনে: ফ্যাশন মুষ্টিমেয় কিছু মানুষের জন্য নয়, বরং সবার জন্যই। ১৯৭২ সালে সে কথাই বলেছেন নিউইয়র্ক টাইমসকে দেওয়া সাক্ষাৎকারে। ,২০১৬ সালে তাঁকে লিজিয়ন অব অনারে ভূষিত করা হয়। আমৃত্যু তিনি ছিলেন এশিয়ান কতুর ফেডারেশনের সম্মানীয় প্রেসিডেন্ট। ‘প্যারিস আজ কাঁদছে তার এক সন্তানের জন্য’, লিখেছেন প্যারিসের মেয়র অ্যানা হিদালগো।তথ্যসূত্র: রয়টার্স, এএফপি"
প্যারিসে সাতাত্তরের তরুণ,
মৌমাছি! মৌমাছি!!,
প্যারিসে দিওর,
সুন্দর মাস্কে সুরক্ষা,"করোনাকালে মাস্ক নিত্যদিনের জরুরি সঙ্গী। সাধারণ মানুষের জন্য কাপড়ের মাস্কই ভালো, এমন কথা বিশেষজ্ঞদের। সেই কাপড়ের মাস্কে জমে উঠেছে নকশার বৈচিত্র্য। এমন মাস্ক যেন হয়ে উঠেছে ফ্যাশনের অনুষঙ্গও।,‘তোমার মুখশ্রী সঙ্গী আমার এবং,দেশ-দেশান্তরে ভ্রমণের ঘোর কেটে গেলে,তোমার রূপের টানে ফিরে আসি তোমার কাছেই।’,কবি শামসুর রাহমানের বর্ণনায় উঠে আসা এই মুখশ্রীকে ঢেকে রাখাই আজকের পৃথিবীর নিয়ম। করোনাকালে মুখোশ মানে মাস্ক পরেই চলছে চলাফেরা। দৈনন্দিন কাজে ঘরের বাইরে যাওয়ার সময় মাস্ক পরা আবশ্যক। স্বাস্থ্য সুরক্ষা নিশ্চিত করার নানা বিধি-নিয়মের মধ্যে মাস্কের গুরুত্ব অনস্বীকার্য। তাই এই মুখোশই এখন মুখের সঙ্গী। সেই মাস্কও হতে পারে ফ্যাশনের অনুষঙ্গ, স্টাইলিশ।,এন–৯৫, কেএন–৯৫ কিংবা সার্জিক্যাল মাস্ক ব্যবহারের হ্যাপা কম নয়। উচ্চমূল্য একটি বিষয়, করোনাকালের আর্থসামাজিক প্রেক্ষাপটে সাধারণ মানুষের জন্য এগুলো খুব একটা উপযোগী নয়। তুলনামূলক কম মূল্যে কিছু মাস্ক কিনতে পাওয়া গেলেও সেগুলোর গুণগত মান নিয়ে থেকে যায় সংশয়। এসব মাস্ক ফেলে দেওয়ার নিয়মও অন্য রকম। সার্জিক্যাল মাস্ক একবার মুখ থেকে সরিয়ে ফেললে আবার তা পরা উচিত নয়। তাই সব দিক থেকে কাপড়ের মাস্কই শ্রেয়। পরিষ্কার করে নিয়ে আবার ব্যবহারের সুযোগ থাকছে। দৈনন্দিনের অংশ হিসেবে স্বাস্থ্যবিধি রক্ষার পাশাপাশি ফ্যাশনের অনুষঙ্গ হিসেবেও বিবেচনা করা হচ্ছে সুন্দর নকশার কাপড়ের মাস্ক।,মাস্ক প্রস্তুতকারক মাস্ক ইউ ডট স্টুডিও (www.maskyou.studio)-এর পক্ষ থেকে জানানো হয়, তাদের তৈরি মাস্ক কেবল মুখে সেঁটে থাকা একটা আবরণ নয়, বরং মহামারির এ বিষণ্ন সময়ে মুখোশের আড়ালে ঢেকে যাওয়া মানুষের মুখরতার গল্প। মুখোশের আড়ালের মানুষটির পরিচয়, আবেগ-অনুভূতি, জীবনভাবনা, ভালোবাসাকে ধারণ করে থাকার গল্প হয়ে উঠতে পারে মুখোশ, তাই মুখোশকে এক অনির্বচনীয় আবেশের গল্প বলে মনে করেন তাঁরা। তাঁরা উপলব্ধি করেন, এখন মুখোশ মানে বাঁচার আকুতি, প্রাণের স্পন্দন। মাস্ক ইউর প্রধান নির্বাহী কর্মকর্তা মাহবুব আলম বলেন, বিজ্ঞানের সঙ্গে ফ্যাশনের দিকটি মিলিয়েই একটু ভিন্ন ধাঁচের মাস্ক এনেছে মাস্ক ইউ, যা আগ্রহ নিয়েই পরছেন সাধারণ মানুষ, এমনকি শিশুরাও। বাড়তি একটা কার্বন ফিল্টারের স্তরও থাকছে (পিএম ২.৫) তাঁদের মাস্কে। যদিও মাস্ক পরে থাকার অনভ্যস্ততার কারণে অনেকেই মাস্ক পরে থাকতে চান না। সুন্দর নকশার মাস্ক মানুষকে এ অনভ্যস্ত কাজেও অভ্যস্ত করে তুলতে পারে। দেশজ সংস্কৃতি আর ঐতিহ্য যেমন আসছে মাস্কে, তেমনি বৈশ্বিক ধারার আধুনিক নকশাও দেখা যাচ্ছে। রিকশাচিত্র যেমন রয়েছে, ‘সুপারহিরো’ থিমও বাদ যায়নি।,মুখোশের উদ্যোগ-পেছনের গল্প,রেনে বাংলাদেশের প্রতিষ্ঠাতা ও প্রধান ডিজাইনার সানজানা জামান বলেন, করোনাকালের শুরুর দিকে মাস্ক সংকটের সময় একরঙা মাস্ক তৈরি করেছিলেন তাঁরা। সেটি ছিল স্বেচ্ছাসেবী সংগঠনের কাজের অংশ। ধীরে ধীরে রঙিন ও ফ্যাশনেবল মাস্ক নিয়ে এসেছেন তাঁরা। মাস্কের ভেতরের স্তরের শোষণক্ষমতা যাতে ভালো হয়, মাস্কটি যাতে স্বাস্থ্য সুরক্ষা দেয় ও মানসম্মত হয়, তা নিশ্চিত করেন তাঁরা। আবার মাস্কের বাইরের অংশটা পানিরোধী, এমন মাস্কও এনেছেন তাঁরা। দেশীয় মোটিফে তৈরি মাস্কগুলো বেছে নিতে পারেন পোশাকের সঙ্গে মিলিয়েও।,তিন বোনের অনলাইন উদ্যোগ ত্রয়ীজ ক্লদিং। তিনজনের একজন ফাইরিন ফরিদ। স্বাস্থ্য সুরক্ষা, আরাম আর ফ্যাশন—তিন দিক মাথায় রেখেই মাস্ক এনেছে ত্রয়ীজ ক্লদিং।,সাধারণ মানুষের জন্য কাপড়ের মাস্ক ভালো,বঙ্গবন্ধু শেখ মুজিব মেডিকেল বিশ্ববিদ্যালয়ের বক্ষব্যাধি বিভাগের সহযোগী অধ্যাপক শামীম আহমেদ বলেন, ‘কাপড়ের মাস্ক শতভাগ সুরক্ষা দেবে না, তবে দৈনন্দিন প্রয়োজনে বাড়ির বাইরে গেলে সাধারণ মানুষের জন্য কাপড়ের মাস্ক ব্যবহার করা ভালো। কারণ, আমরা এখনো জানি না কবে আমরা আবার আগের মতো চলতে-ফিরতে পারব। একটি পরিবারের তিন–চারজনের জন্য প্রতিদিন দুটি করে মাস্কও যদি কিনতে হয়, বাস্তবিক অর্থে সব পরিবারে তা কার্যকর করা অসম্ভব বলা যায়। তার চেয়ে ভালো হয়, যদি পরিবারের সবার জন্য কয়েকটি করে কাপড়ের মাস্ক থাকে।,নকশায় বৈচিত্র্য,মাস্ক যখন ফ্যাশনের অনুষঙ্গ, তখন মাস্কেই থাকতে পারে নানান নকশা। জামদানি প্রিন্ট, গামছা প্রিন্টসহ অন্যান্য ধাঁচের প্রিন্ট রয়েছে বাজারের মাস্কে। পলকা ডট, চেক, ডোরাকাটা নকশাসহ নানা প্যাটার্নের ব্যবহার রয়েছে। মোমবাটিকও মিলবে। ফুল, প্রজাপতি, মোমবাতি, পতাকার ‘থিম’ সবই উঠে আসছে এখনকার মাস্কে। কেউ পছন্দ করেন ভেজিটেবল ডাই। কেউ চান একরঙা মাস্ক। কেউ চান ‘করপোরেট লুক’। পোশাকের সঙ্গে মিলিয়ে মাস্ক বেছে নিতে পারেন। শিশুদের পছন্দসই রঙিন; ফুল-ফল, গাড়ি কিংবা কার্টুন চরিত্রভিত্তিক মাস্কও পাবেন। কোথাও আবার মাস্ক পাবেন মিলিয়ে—সন্তান ও অভিভাবকের জন্য, যাতে শিশু মাস্ক পরতে উৎসাহ পায়।,অরণ্যর জ্যেষ্ঠ ডিজাইনার সৈয়দা ফারজানা হোসেন জানালেন, ফুলেল মোটিফ, জ্যামিতিক মোটিফে মঞ্জিত, ইন্ডিগো, জলপাই, ধূসর, সোনালি, বাদামিসহ নানান রঙের মাস্ক এনেছেন তাঁরা। প্রাকৃতিক রঙের বাহারি মাস্কে রয়েছে বিপরীত রঙের পাইপিংয়ের ব্যবহার। তাঁদের শোরুমের মাস্কে থাকছে ফিতা। ফিতার নকশায়ও রয়েছে বৈচিত্র্য। চাইলে ইলাস্টিকযুক্ত মাস্ক নেওয়ার সুযোগও রয়েছে।,ক্লাবহাউসের জ্যেষ্ঠ ডিজাইনার ফারজানা খানম সামিয়ার কাছে জানা গেল, সুতি কাপড়ে কুইল্ট ডিজাইনের মাস্ক আনছেন তাঁরা। সাদা মাস্কই বেশি তাঁদের আয়োজনে। তবে একরঙা মাস্ক রয়েছে অন্যান্য রঙেরও। চাইলে পোশাকের সঙ্গে মিলিয়ে যেকোনো একটি রং বেছে নেওয়া যেতে পারে।,সারা লাইফস্টাইল লিমিটেডের ডিজাইন বিভাগের সহকারী ব্যবস্থাপক শামীম রহমান জানালেন, কারচুপি কাজ করা মাস্ক রয়েছে তাঁদের। এ ধরনের মাস্ক পরিষ্কার করার সময় অবশ্য একটু সতর্কতা প্রয়োজন। ড্রাই ওয়াশ করাতে পারলে ভালো, নইলে হালকা ধরনের শ্যাম্পু দিয়ে খুব সাবধানে ধুয়ে নিন, যাতে নকশার ক্ষতি না হয়।,সব দিক ঠিকঠাক,মুখের আকার অনুযায়ী মাস্কের আকার বেছে নেওয়ার সুযোগ থাকছে কোথাও কোথাও। আবার মাস্কের পেছনের অংশ সুবিধাজনক উপায়ে ‘ফিট’ করার বা সামঞ্জস্য রাখার ব্যবস্থাও থাকতে পারে। শিশুর বয়স ও মুখের গঠনভেদে ভিন্ন আকারের মাস্ক প্রয়োজন হয়। আজকের দিনে এভাবেই ফ্যাশনও হোক স্বাস্থ্য সুরক্ষার পাশাপাশি। এমন মাস্ক বেছে নিন, যা দীর্ঘ সময় পরে থাকলেও অস্বস্তি না হয়।,কাপড়ের মাস্ক ব্যবহার করতে চাইলে কোন কোন বিষয় খেয়াল রাখতে হবে? প্রশ্ন রাখি তাঁর কাছে। জানা গেল অনেক কিছু—"
পোশাক-বর্জ্য কমানোর প্রয়াস,
প্রাদায় সিমন্স যুগের সূচনা ,"গত ফেব্রুয়ারি মাসে আন্তর্জাতিক ফ্যাশন পরিমণ্ডলে চমক ছিল মিউসিয়া প্রাদার সঙ্গে র‌্যাফ সিমন্সের গাঁটছড়া। সবাইকে অবাক করে দিয়ে প্রাদা ঘোষণা দেন সিমন্সের যোগদানের। এরপর বিশ্বকে অচল করে দেয় করোনাভাইরাস। মহামারির কারণে ইতালির অবস্থা ছিল শোচনীয়। বন্ধ ছিল সব কাজ। ফলে ১ এপ্রিল আনুষ্ঠানিকভাবে যোগ দিলেও নতুন ব্র্যান্ডের হয়ে সিমন্স তেমন একটা কিছু করে উঠতে পারেননি। তবে মিউসিয়া-সিমন্স জুটি মিলান ফ্যাশন উইকে ভার্চ্যুয়ালি ৪০টি লুক উপস্থাপন করেছেন। আর এরপর উভয়ে কিছু প্রশ্নের উত্তর দিয়েছেন।,মিলানে এবার উপস্থাপিত স্প্রিং-সামার ২০২১ সংগ্রহে নব্বইয়ের দশকের অনুপ্রেরণায় তৈরি ট্রাউজার স্লিভলেস, টিউনিক লেন্থের টি-শার্ট, নেকলাইনের নিচে বসানো লোগো, পয়েন্টেড স্যান্ডেল। প্রাদার পোশাক অনেকটা ইউনিফর্মের মতো। সেটাই সরাসরি নিজের প্রেরণা হয়েছে বলে জানান র‌্যাফ সিমন্স। "
পোশাক নকশায় রেনেসাঁকালের প্রেরণা,
পল কস্টেলোর সোনালি প্রতিবিম্ব,
