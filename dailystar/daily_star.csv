Blog Titles,Blog Content
"দিনে ৩২ হাজার টাকার বিক্রি, কী বিশেষত্ব ফরিদপুরের মামুনের চটপটির","সন্ধ্যা ৬টা থেকে রাত ৯টা। ফরিদপুর শহরের নিলটুলী মহল্লার মুজিব সড়কে বাটা বাজারের পাশে একটি রিকশা ভ্যানকে ঘিরে বিভিন্ন বয়সী মানুষের জটলা দেখা যায় প্রতিদিন।,কাছাকাছি গেলে দেখা যায়, একটি চটপটি দোকানকে ঘিরে সৃষ্টি হয়েছে এই জটলা। মানুষের ভিড় সামলে সবাইকে চটপটি তুলে দিতে গলদঘর্ম হবার দশা এক ব্যক্তির। তাকে সাহায্য করছেন আরও ৫ জন। কারো যেন দম ফেলারও সময় নেই কাজের চাপে। ভিড় যখন বেশি হয়, তখন আধা ঘণ্টা থেকে পৌনে ১ ঘণ্টা অপেক্ষা করতে হয় এক বাটি চটপটির জন্য।,যার চটপটির দোকানকে ঘিরে এত ভিড়, তার নাম মামুন হোসেন (৪০)। একটি রিকশা ভ্যানকে দোকানের আদলে সাজিয়েছেন তিনি। দোকানের নাম 'শাহী চটপটি ও হালিম'।,মামুনের সঙ্গে কথা বলে জানা যায়, তিনি ২০১৫ সাল থেকে এখানে চটপটি ও হালিম বিক্রি করে আসছেন। প্রথমে হালিম দিয়ে ব্যবসা শুরু করেন। কিন্তু খাসির মাংসের দাম বেড়ে যাওয়ায় ততটা সুবিধা করতে পারেন নি। এরপর চটপটি বিক্রিতেই মনোনিবেশ করেন। মামুনের ভাষ্যমতে, এই চটপটি একবার যিনি মুখে দিয়েছেন, বারবার তার না খেয়ে আর উপায় থাকে না। তার তৈরি চটপটি প্রতি বাটি বিক্রি হয় ৮০ টাকা করে, পার্সেল নিলে ১০০ টাকা।,,যেভাবে শুরু,মামুনের পৈত্রিক নিবাস বোয়ালমারী উপজেলার দাঁতপুর ইউনিয়নের কোন্দার দিয়া গ্রমে। বাদশা মোল্লা ও পেয়ারী বেগম দম্পতির ছেলে তিনি। বড় সন্তান হওয়ায় ছোটবেলাতেই মামুনের ওপর দায়িত্ব পড়েছিল সংসারের হাল ধারার। জীবন ও জীবিকার জন্য তিনি ভাঙারির ব্যবসা শুরু করেন। বাবা-মা পরিবার পরিজন নিয়ে চলে যান রাজশাহীতে। সেখানে কিছুদিন কাজ করার পর গত ১৫ বছর আগে তিনি ফিরে আসেন ফরিদপুরে। সেখানেও ভাঙারির ব্যবসা শুরু করেন। বারোভাজাও বিক্রি করতেন অবসর সময়, বিশেষত রাতের বেলায়।,ফরিদপুরে এসে এক সময় মামুনের মনে হয়, ভাঙারির ব্যবসা দিয়ে সংসার চালানো সম্ভব না। সেই চিন্তা থেকে থেকে প্রথমে হালিম ও পরে চটপটির ব্যবসা শুরু করেন তিনি।,মামুন জানান, তিনি যখন হালিম বানানো শুরু করেন তখন ফরিদপুরে হালিম তৈরির করা হয় এমন বেশ কয়েকটি দোকান ছিল। তিনি ঘুরে ঘুরে প্রতিটি দোকানের হালিম খেয়ে দেখেছেন। অন্য সব দোকানের মান দেখে নিজের চিন্তা থেকে তিনি হালিম বানানোর কাজ শুরু করেন। তার প্রত্যাশা ছিল, মানুষকে ভালো, টাটকা খাবার দেবেন। রাতারাতি মামুনের হালিম জনপ্রিয় হয়ে উঠে মান ও স্বাদের গুণে। মাংসের পরিমাণও ছিল অনেক বেশি।,করোনার সময় তার দোকানটি ১ বছরের মত বন্ধ ছিল। এরপর তিনি চটপটি বানানো শুরু করেন। এখানেও তিনি একই পদ্ধতি অনুসরণ করেন ভালো মানসম্মত ও টাটকা খাবার পরিবেশেন করার। ফলে ফরিদপুর শহরে চটপটি মানেই যেন মামুনের চটপটি হয়ে উঠে।,স্বাদের রহস্য,কেন তার চটপটির প্রতি মানুষের এত আগ্রহ, এই চটপটির বিশেষত্ব কী- জানতে চাইলে মামুন জানান, প্রতিদিন তিনি নিজে ২ দফা বাজার করেন। প্রতিটি সামগ্রী টাটকা ও যাচাই করে কেনেন। ফজরের নামাজ পড়েই প্রথম দফা বাজারে গিয়ে টাটকা শশা, কাঁচামরিচসহ কাঁচা উপাদানগুলো কিনে আনেন। এরপর সকাল ৯টার দিকে দ্বিতীয় দফা বাজারে যান। তখন চটপটির মশলাসহ অন্যান্য সামগ্রী কিনে আনেন।,মশলাসহ চটপটির অন্যান্য সামগ্রীর দাম ফরিদপুরে বেশি হলে আগে তিনি তা ঢাকা থেকেও কিনে আনতেন। অবশ্য এখন আর ঢাকায় যেতে হয় না। সব ফরিদপুরেই পান। পাশাপাশি চটপটির জন্য ভাজা যে জিনিসগুলো তৈরি করতে হয়, তা তিনি বাড়িতেই তৈরি করেন। প্রতিদিনের তৈরি করা সামগ্রী প্রতিদিন ব্যবহার করেন। বাসি কিছু ব্যবহার করেন না। বাড়ির কাজে তাকে সার্বক্ষণিক সঙ্গী হিসেবে সাহায্য করেন স্ত্রী রিতা বেগম।,মামুন আরও জানান, প্রতিদিন তিনি ৩০ হাজার থেকে ৩২ হাজার টাকার চটপটি বিক্রি করেন। কর্মচারীদের বেতন ও দ্রব্যসামগ্রী কেনার খরচ বাদ দিয়ে গড়ে তার আড়াই থেকে ৩ হাজার টাকা উদ্বৃত্ত থাকে। অবশ্য অনেক বৃষ্টি যে দিন নামে সেদিন বিড়ম্বনায় পড়তে হয়।,এখন মামুন এখন শুধু একজন চটপটি বিক্রেতাই নন, পাশাপাশি একজন উদ্যোক্তাও। চটপটি বিক্রি করে তিনি সংসারে সচ্ছলতা ফিরিয়েছেন। তার সহযোগী হিসেবে চটপটি বানাতে ও বিক্রি করতে কাজ করেন আরও ৫ জন। তাদের সংসারও চলছে এ চটপটি বিক্রির টাকায়।,গত ৭ বছর ধরে মামুনের চটপটির দোকানে সহযোগী হিসেবে কাজ করছেন ফরিদপুর শহরের কমলাপুর এলাকার বাসিন্ধা তাজেল খান। তিনি জানান, প্রতিদিন তিনি ১ হাজার টাকা করে বেতন পান। মামুনের সঙ্গে কাজ করে পরিবার নিয়ে খুব ভালো আছেন।,এই চটপটি দোকানের আরেক সহযোগী কমলাপুর এলাকার বিলু বিশ্বাস বলেন, 'আমি সকাল থেকে বিকেল ৪টা পর্যন্ত দিনমজুরের কাজ করি। আর বিকেল সাড়ে ৫টা থেকে রাত ১০টা পর্যন্ত কাজ করি মামুন ভাইয়ের দোকানে। তিনি প্রতিদিন আমাকে ৪০০ টাকা করে বেতন দেন। এই কাজে কষ্ট কম, আনন্দ বেশি। কত মানুষ আসে! দোকানের চটপটি খেয়ে আনন্দ পায়। আমার খুব ভালো লাগে।',সবসময় হাসিখুশি, প্রাণবন্ত, সদালাপী মামুনের ব্যবহার ও আচরণে সন্তুষ্ট ক্রেতারা। যারা আগে আসেন তাদের খাবার আগে পরিবেশন করা হয়, যারা পরে আসেন তারা পরে পান। এ নিয়ে ক্রেতাদের মনে নেই ক্ষোভ। অনেক অপেক্ষার পরও তারা মামুনের চটপটি খেয়ে খুশি মনে বাড়ি ফিরে যান।,মামুন বলেন, 'ক্রেতারা এসে অনেক সময় দাঁড়িয়ে ভিড় করে চটপটি খান। খেয়ে প্রশংসা করেন। তখন আমার বুকটা আনন্দে ভরে যায়। তবে কষ্ট হয় তখনই, যখন ক্রেতারা চটপটি খেতে এসে দেখেন, খাবার শেষ হয়ে গেছে। তখন এত কষ্ট লাগে বোঝাতে পারব না।',সরকারি রাজেন্দ্র কলেজের মানিক কুন্ডু বলেন, 'অন্য দোকান থেকে এ দোকানের চটপটির স্বাদ ভিন্ন। তার মতো করে ফরিদপুর শহরে আর কেউ চটপটি বানায় না। এজন্য আমরা প্রায়ই দলবেঁধে এ চটপটি খেতে আসি।',শহরে এলে মামুনের চটপটি খান ফরিদপুরের সালথার আটঘর ইউনিয়নের খোয়াড় গ্রামের বাসিন্দা ও ব্যাংক কর্মকর্তা মাফিকুল ইসলামও।,তিনি বলেন, 'ফরিদপুরে নানা কাজে আসতে হয়। এসে মামুনের ১ বাটি চটপটি খেয়ে না গেলে মনে হয় ফরিদপুর আসাটা পরিপূর্ণ হয়নি।',মামুনের ইচ্ছে জমি কিনে শহরে একটি বাড়ি করার। পাশাপাশি একটি স্থায়ী দোকান নিয়ে চটপটি, হালিমসহ আরও অন্যান্য খাদ্য সামগ্রী তিনি বানাতে চান। তখন আরও অনেককে তিনি কাজে নিয়োজিত করতে পারবেন। সেই লক্ষ্যেই এগিয়ে যাচ্ছেন।,"
স্বাস্থ্যকর উপায়ে ওজন বাড়াবেন যেভাবে,"আশপাশে পরিচিতদের মধ্যেই দেখবেন, কেউ না কেউ ওজন নিয়ে চিন্তিত। কেউ বাড়তি ওজন নিয়ে চিন্তিত, আবার কেউ দুশ্চিন্তায় কম ওজন নিয়ে। বাড়তি ওজন যেমন শরীরের জন্য ক্ষতিকর, তেমনই স্বাভাবিকের তুলনায় কম ওজনও শরীরের জন্য চিন্তার বিষয়। অনেক ক্ষেত্রে ওজন কমে যাওয়া হতে পারে জটিল রোগের লক্ষণও।,স্বাস্থ্যকর উপায়ে ওজন বাড়ানোর জন্য কী কী করা যেতে পারে সে বিষয়ে পরামর্শ দিয়েছেন ল্যাবএইড আইকনিকের সিনিয়র পুষ্টিবিদ ফাহমিদা হাশেম।,ফাহমিদা হাশেম বলেন, ওজন বাড়ানোর ক্ষেত্রে আগেই দেখতে হবে ওজন কেন কমে যাচ্ছে বা ওজন বাড়ছে না কেন। থাইরয়েড সমস্যা, লিভারের কোনো রোগ বা হজমের সমস্যা ইত্যাদি বিভিন্ন কারণে ওজন কম হয়ে যেতে পারে। তাই আগে দেখতে হবে ওজন কীভাবে কমেছে। ধীরে ধীরে কমেছে নাকি হঠাৎ করে কমে গেছে। এক বছরে আগে কেমন ছিল, এখন কেমন আছে এগুলো দেখতে হবে। সেই অনুযায়ী চিকিৎসা নিতে হবে।,বিএমআই কত আছে জানতে হবে। সাধারণত যাদের ওজন কম তারা বেশি খাবার খেতে পারেন না। তাদের হজমের সমস্যা থাকে। একজন ব্যক্তির সাধারণ বিএমআই হলো ১৮.৫ - ২৪.৫ পর্যন্ত। যাদের বি এম আই ১৪.৫-১৬ এরকম, তাদের ওজন স্বাভাবিক ওজনের থেকে প্রায় ৩০-৪০ শতাংশ কম।,যাদের কোনো অসুস্থতার জন্য ওজন কমেনি, অন্য কারণে কম- তাদের ওজন বাড়ানোর জন্য প্রয়োজনের থেকে দ্বিগুণ বা ৩ গুণ বেশি ক‍্যালরি গ্রহণ করতে হবে। তবে খাবার যেন স্বাস্থ্যকর হয় সেদিকেও খেয়াল রাখতে হবে।,যাদের ওজন কম তাদেরকে অনেক বেশি খাবার খেতে বললে তারা কিন্তু সেটা খেতে পারবেন না। তাই ওজন বাড়ানোর জন্য সকাল, দুপুর, রাতের খাবারের পাশাপাশি অতিরিক্ত কিছু খাবার গ্রহণ করতে হবে। ক্যালরির পরিমাণ বাড়ানোর জন্য প্রতিদিনের খাদ্য তালিকার সঙ্গে কিছু অতিরিক্ত খাবার যোগ করতে হবে। এগুলো প্রধান খাবারের মাঝে মাঝে নাশতা হিসেবে খেতে হবে। চিনির শরবত, কোল্ড ড্রিংকস, ফাস্টফুড এগুলো খেয়ে ওজন বাড়াতে হবে বিষয়টা অবশ্যই এমন না। স্বাস্থ্যসম্মত খাবার গ্রহণের মাধ্যমেই ওজন বাড়াতে হবে, যাতে শরীরের কোন ক্ষতি না হয়।,তরল ক্যালরি,প্রোটিন,ওজন বাড়ানোর ক্ষেত্রে প্রোটিন গ্রহণের পরিমাণ বাড়াতে হবে।,ফ্যাট,শর্করা,ফল ও শাকসবজি,ব্যায়াম,পর্যাপ্ত পরিমাণ স্বাস্থ্যসম্মত খাদ্য গ্রহণের পাশাপাশি হালকা ব্যায়ামও করতে  হবে। দিনে অন্তত ২০-৩০ মিনিট হালকা ব্যায়াম করতে হবে। ব্যায়াম খাদ্য হজম করতে সাহায্য করে এবং ক্ষুধা বাড়াতে সাহায্য করে ।,যাদের বিএমআই ১৮ এর থেকে একটু কম তারা এরকম খাদ্য গ্রহণের মাধ্যমে ওজন বাড়ানোর চেষ্টা করতে পারেন। তবে যাদের ওজন অনেক কম সেক্ষেত্রে অবশ্যই পেশাদার পুষ্টিবিদের কাছ থেকে পরামর্শ  নিতে হবে।,"
লাচ্ছি-মাঠা-লাবাংয়ের পার্থক্য জানেন কি,"গরমের দিনে তৃপ্তি পেতে অনেকেরই পছন্দ লাচ্ছি, মাঠা ও লাবাং। এক সময় ঘরেই তৈরি হতো ঘোল ও মাঠা। তারপর লাচ্ছি ও লাবাংয়ের মতো পানীয়ও প্রচলিত হলো রসনার স্বাদ মেটাতে।,অনেক আগে থেকেই বাসা-বাড়ির পাশাপাশি পুরান ঢাকার অনেক দোকান বিক্রি করত মাঠা। এখন এর সঙ্গে লাচ্ছি, লাবাংও যুক্ত হয়েছে। লাচ্ছি জায়গা করে নিয়েছে প্রচুর কফিশপ ও জুসবারগুলোয়। এর বাইরে বাণিজ্যিকভাবেও বিভিন্ন ব্র‍্যান্ড বাজারে এনেছে এই পানীয়গুলো।,প্রাথমিকভাবে লাচ্ছি, মাঠা, লাবাং প্রতিটি পানীয়র সঙ্গেই সম্পর্ক আছে দুধের। তবে ৩টি পানীয়র প্রস্তত প্রণালিতে রয়েছে পার্থক্য। যদিও কোনোটিই ঘরে তৈরি করা তেমন কঠিন নয়। চলুন দেখে নেওয়া যাক এগুলোর প্রস্তুত প্রণালি। বুঝে নেওয়া যাক পার্থক্য।,লাচ্ছি,শুরু করা যাক তুমুল জনপ্রিয় পানীয় লাচ্ছি দিয়েই। লাচ্ছি বানাতে গেলে প্রথমেই প্রয়োজন হবে দই। এক্ষেত্রে টক দইয়ের চেয়ে মিষ্টি দই তুলনামূলকভাবে ভালো হবে। এর সঙ্গে দিতে হবে ঠান্ডা দুধ। ইচ্ছা হলে দিতে পারেন কাঠবাদাম ও পেস্তাবাদাম বাটা।,আলাদাভাবে পানি মেশানোর প্রয়োজন নেই। তবে স্বাদে ভিন্নতা আনতে চাইলে রুহ আফজা/ গোলাপজল সামান্য পরিমাণে দিতে পারেন।,ব্লেন্ডারে ৩ কাপ মিষ্টি দই, ১ কাপ ঠান্ডা দুধ, আধা কাপ মালাই (ঐচ্ছিক), পেস্তা বাদাম ও কাঠ বাদাম বাটা ১ টেবিল চামচ, ১ কাপ বরফকুচি দিয়ে ভালোভাবে ব্লেন্ড করলেই তৈরি হয়ে যাবে লাচ্ছি। বেশি ভারি হয়ে গেলে ব্লেন্ড করার সময় অল্প পানি যোগ করতে পারেন। পরিবেশনের সময় যোগ করতে পারেন সামান্য জাফরান।,মাঠা,এবার আসা যাক মাঠায়। ঢাকার মাঠার রয়েছে আলাদা খ্যাতি ও পরিচিতি। এক্ষেত্রে আমাদের সবার আগে প্রয়োজন হবে টক দই। এর বাইরে পানি, বরফ কুচি, লবণ ও লেবুর রস প্রয়োজন হবে।,১ কাপ টক দই, ২ কাপ পানি, আধা চা চামচ লবণ, ১ টেবিল চামচ লেবুর রস ও ১ কাপ বরফ কুচি নিয়ে একসঙ্গে বড় কোনো বোল বা জগে নেবেন। এরপর ডালঘুটনি দিয়ে ভালো করে ঘুটলে তৈরি হয়ে যাবে মাঠা। উল্লেখ্য, ঘোল ও মাঠাকে অনেকে সমার্থক মনে করেন।,প্রস্তুত প্রণালি প্রায় একই হলেও ঘোলে বিট লবণ, কাঁচা মরিচ বাটা, পুদিনা পাতা বাঁটা লাগে। পানি ও লেবুর রসও দিতে হয় মাঠার চেয়ে বেশি পরিমাণে। এভাবে মাঠা ও ঘোলের স্বাদে পার্থক্য তৈরি হয়।,লাবাং,এই পানীয়টি মধ্যপ্রাচ্যের। তুলনামূলকভাবে মশলাদার। মধ্যপ্রাচ্যে এটি লেবেন/ লাবান নামে পরিচিত। এটি তৈরি করতে গেলে আগে তৈরি করে নিতে হবে মাঠা। কিংবা ঘোল দিয়েও কাজ হবে। এর বাইরে পেস্তা বাদাম বাটা, সামান্য পরিমাণ জিরা গুঁড়া, দারুচিনি, লবণ, চিনি প্রয়োজন হবে।,প্রথমে ৩ লিটার দুধ জ্বাল দিয়ে অর্ধেক করে নিতে হবে। এরপর দুধে ননি বা ক্রিম সরিয়ে নিতে হবে। এরপর তাতে ১ টেবিল চামচ চিনি, ৩ টেবিল চামচ পেস্তা বাদামবাটা, স্বাদমতো লবণ, সামান্য জিরা গুঁড়া (১/৪ চা চামচ), ৩/৪ টি ছোট টুকরোর দারুচিনি দিয়ে ব্লেন্ডারে ব্লেন্ড করে নিতে হবে। অথবা আগে তৈরি করা মাঠা থাকলে তাতে স্বাদমতো লবণ, চিনি দিয়ে, বাদাম বাটা, জিরা গুঁড়া ও দারুচিনি যোগ করে ভালোভাবে ব্লেন্ড করে নিতে হবে। এরপর প্রয়োজনমতো বরফকুচি দিয়ে পরিবেশন করুন লাবাং।,পার্থক্য,"
সামুদ্রিক মাছ কেন খাবেন,"আমরা মাছে-ভাতে বাঙালি। মাছের মধ্যে সামুদ্রিক মাছের জনপ্রিয়তা রয়েছে। উপকূল অঞ্চলের মানুষের পাশাপাশি সারাদেশের মানুষই সামুদ্রিক মাছ খেতে পছন্দ করে। সামুদ্রিক মাছ খেতে যেমন সুস্বাদু, তেমনি এর অনেক পুষ্টিগুণ।,ইলিশ, রূপচাঁদা, ছুরি, লইট্টা, খল্লা, কোরাল, চেলা, টুনা, বিভিন্ন প্রজাতির চিংড়ি, স্যামন ইত্যাদি বাংলাদেশের  উল্লেখযোগ্য জনপ্রিয় সামুদ্রিক মাছ।,সামুদ্রিক মাছের উপকারিতা ও পুষ্টিগুণ সম্পর্কে আমাদেরকে জানিয়েছেন ঢাকা বিশ্ববিদ্যালয়ের অধিভুক্ত গভর্নমেন্ট কলেজ অব অ্যাপ্লাইড হিউম্যান সাইন্স কলেজের খাদ্য ও পুষ্টি বিজ্ঞান বিভাগের প্রভাষক মো. শামিমুল হক।,সামুদ্রিক মাছের পুষ্টি,সামুদ্রিক মাছ খাওয়ার উপকারিতা,,কাদের জন্য সামুদ্রিক মাছ ক্ষতিকর হতে পারে,সামুদ্রিক মাছ শরীরের জন্য অনেক উপকারী হলেও কিছু কিছু ক্ষেত্রে এর ফলাফল ক্ষতিকর হতে পারে-,,"
১১২ পেরিয়ে ‘নট আউট’ আনন্দ কনফেকশনারি,"পুরান ঢাকার সাত রওজায় আবুল হাসনাত রোডে অবস্থিত আনন্দ কনফেকশনারি। নামে কনফেকশনারি হলেও এটি মূলত বেকড পণ্য বিক্রি করে। অর্থাৎ এটি একটি বেকারি।,কনফেকশনারি ও বেকারির ভেতর পার্থক্য আছে। কনফেকশনারি মূলত মিষ্টি জাতীয় জিনিস, ক্যান্ডি, চকলেট ইত্যাদি বিক্রি করে থাকে। তবে আভিধানিকভাবে যাই হোক না কেন, আনন্দ কনফেকশনারি সেঞ্চুরি হাঁকিয়েও দিব্যি নট আউট হয়ে রয়ে গিয়েছে।,শুরুটা ১৯১১ সালে। আজ থেকে ১১২ বছর আগের কথা। ফরিদপুরের বোয়ালমারী থেকে ঢাকা আসেন চান মিঁয়া। নিতান্তই অল্প বয়স তখন। ঢাকার বাংলাবাজারের খুব কাছেই নর্থব্রুক হল। স্থানীয়ভাবে লালকুঠি নামে পরিচিত এই হলে তখন মঞ্চনাটক হয়। সংস্কৃতি অঙ্গনের লোকজনের বেশ আনাগোনা এদিকে।,চান মিঁয়া সেই হল তথা লালকুঠির পাশে এক বেকারির দোকানে কাজ নেন। সেটি আরও আগের কথা। তখনও বঙ্গভঙ্গ রদ হয়নি। এরপর ১৯১১ তে বঙ্গভঙ্গ রদ হলো। ব্রিটিশ মালিক ব্যবসা গুটিয়ে বেকারি ছেড়ে চলে গেলেন।,,চান মিঁয়ার ততদিনে হাতযশ বেড়েছে। ১৯১১ সাল তখন। বঙ্গভঙ্গ রদ হয়েছে। পূর্ব বাংলা থেকে অভিজাতদের অনেকে কলকাতামুখী হচ্ছেন। তাই রুটি-বিস্কিটের ক্রেতাও নেই আগের মতো। এ অবস্থায় চান মিঁয়া ঘরে তৈরি রুটি ও বিস্কিট ফেরি করে বিক্রি করতে শুরু করেন। ঢাকার নানান জায়গায় যেতেন তিনি। এর ভেতর বুড়িগঙ্গার পাশে কেরানীগঞ্জ যেমন ছিল, তেমনি ছিল তুরাগ নদীর তীরে টঙ্গী। এভাবে একেকদিন একেক হাটে গিয়ে ফেরি করে বিক্রি করতেন বেকারি পণ্য। এজন্য পুরো ঢাকা ও এর আশপাশটা চষে ফেলেছিলেন তিনি।,দীর্ঘ ৪ দশক এভাবে চলে যায়। ফেরি করে বিক্রি করতে করতে চান মিঁয়ার বেকারি পণ্যের বেশ চাহিদা তৈরি হয়। হাতে বেশকিছু টাকাও আসে। পঞ্চাশের দশকে খ্যাতিমান গায়িকা লায়লা আর্জুমান্দ বানুর বাবার কাছ থেকে বাগানবাড়ি কিনে নিয়ে তিনি তার এক কোণে প্রতিষ্ঠা করেন আনন্দ কনফেকশনারি। চান মিঁয়া নিজেও ছিলেন সঙ্গীতপ্রিয় মানুষ।,ক্রেতাদের ভালো লাগা তার কাছে প্রাধান্য পেত। ভালো গান যেমন মানুষকে আনন্দ দেয়, তেমনি আনন্দ দিতে পারে ভালো খাবারও। তাই কনফেকশনারির নাম রাখেন আনন্দ।,১৯৬৯ সালের গণঅভ্যুত্থানের সময় বার্ধক্যজনিত কারণে মৃত্যু ঘটে চান মিঁয়ার। এরপর তার ছেলে তারা মিয়া দোকানের হাল ধরেন। এরপর শুরু হয় মুক্তিযুদ্ধ। ২৫ মার্চের পর দোকান অনির্দিষ্টকালের জন্য বন্ধ হয়ে যায়। যুদ্ধ শেষে তারা মিয়া নতুন করে দোকান শুরু করেন আগের জায়গাতেই।,দোকানের জনপ্রিয়তা বাড়তে থাকে। তাদের সুতি কাবাব, ইলিশ কাবাব, ফ্রুট কেক, টানা পরোটা, লাচ্ছা সেমাই, ডেনিস বিস্কুট, বাকরখানি বেশ জনপ্রিয়তা পায়। ১৯৮৭ সালে চকবাজারে ও ১৯৯০ সালে কুর্মিটোলায় শাহীন প্লাজায় নতুন শাখা হয় আনন্দ কনফেকশনারির। সবশেষ শাখাটি ২০১২ তে ওয়ারীতে চালু হয়েছে।,আবুল হাসনাত রোডের মূল শাখার ব্যবসা এখন দেখেন সিদ্দিকুর রহমান। তিনি চান মিঁয়ার নাতি। চান মিঁয়া সব পণ্য হাতে তৈরি করতেন। তখন মেশিনে এসব কাজ হতো না। এখন যুগের হাওয়া মেশিনের অনুকূলে হলেও আনন্দ কনফেকশনারি পুরোপুরি সেদিকে যায়নি।,সিদ্দিকুর রহমান বলেন, 'হাতে খাবার বানানোর আলাদা মজা আছে। আমরা ঢাকায় ৪টার বেশি শাখা খুলিনি। শাখা বাড়ালে তখন পুরোপুরি মেশিনের দিকে যেতে হবে, আমরা সেটা চাই না। আমরা এখানে বংশপরম্পরায় খাবারের মূল স্বাদ ঠিক রাখার চেষ্টা করে যাচ্ছি।',তাদের দোকানের পেছনেই খাবার তৈরির কারখানা, এক পাশে রয়েছে অফিস কক্ষ।,সিদ্দিকুর বলেন, 'ঢাকার ৪টি শাখার বাইরে আমাদের আর কোথাও কোনো শাখা নেই। আমাদের কর্মী আছে প্রায় ৫০ জনের মতো। আমার তত্ত্বাবধানে সবাই কাজ করে। আগে বেকিং হতো কয়লার চুল্লিতে। এখন বড় সাইজের গ্যাসের চুল্লি ব্যবহৃত হয়।',এই চুল্লির বিশেষত্ব হলো, এতে নকশাদার খাবার তৈরি সহজ হয়। শবে বরাতের সময় পুরান ঢাকায় মাছ, কুমির বা কচ্ছপের নকশা কাটা যে বিশেষ রুটি হয়, এই চুল্লি ছাড়া তা সম্ভব নয় বলে জানান সিদ্দিকুর। এর বাইরে শবে বরাতের সময় স্পেশাল বুটের ও সুজির হালুয়া করেন তারা, যা অন্য সময় পাওয়া যায় না।,সিদ্দিকুর আরও জানান, চিকেন প্যাটিস, সমুচা, লাড্ডু, চমচম, চানাচুর নিয়মিত তৈরি হয়। রোজার সময় তাদের সুতি কাবাব ও হালিমের বিশেষ চাহিদা থাকে। ঈদের সময় লাচ্ছা সেমাইয়েরও। টানা পরোটা অর্ডার পেলে বানানো হয়। ইলিশ কাবাবও ৩-৪ আগে অর্ডার দিলে সে অনুযায়ী বানানো হয়।,,শত বছর পেরিয়ে গেলেও আনন্দ কনফেকশনারি এখনও ক্রেতাদের ভিড়ে মুখরিত। বেকারি আইটেমের বাইরে এখন চকলেট, মিষ্টিসহ নানা রকম আইটেমের সমাহারে আক্ষরিক অর্থেই কনফেকশনারি হয়ে উঠেছে আনন্দ।,তবে ব্যবসা সম্প্রসারণের চেয়ে খাবারের মানগত উৎকর্ষই সিদ্দিকুরের কাছে গুরুত্বপূর্ণ।,তিনি বলেন, 'আমার ছোট ভাই খুব উদ্যোগী ছিল। তার নাম আব্দুল ওয়াজেদ। ১৯৮৭ ও ১৯৯০ এ আনন্দের দুটো নতুন দোকান (শাখা) হওয়ার পেছনে তার ভূমিকাই ছিল বেশি। ২০০০ সালে সে হার্ট অ্যাটাকে মারা যায়। এটা আমাদের জন্য অনেক বড় ধাক্কা ছিল। এর অনেকদিন পর ওয়ারীতে নতুন একটা শাখা খুললাম।','তবে ব্রাঞ্চ আর বাড়ানোর চিন্তা নেই। এখন পর্যন্ত আমরা আগের স্বাদ যতটা পারা যায় ধরে রেখে খাবার বানিয়ে যাচ্ছি। আমার দাদা চান মিঁয়া এই ব্যবসাকেও মনে করতেন এক রকম ইবাদত। আমরা সেটা মনে রেখে সেভাবে কাজ করতে চাই। দাদা যে প্রক্রিয়ায় খাবার বানাতেন, সেটাই যথাসম্ভব অনুসরণ করি। আমাদের খাবার মানুষের কাছে ভালো লাগলে, তারা আনন্দ পেলে তাতে আমরাও খুশি', যোগ করেন তিনি।,"
লো প্রেশারে কী খাবেন,"নিম্ন রক্তচাপ বা লো ব্লাড প্রেশারে খুবই পরিচিত একটি শব্দ। এটির আরেকটি নাম হাইপোটেনশন। হাই ব্লাড প্রেশার যেমন শরীরের জন্য ক্ষতিকর, তেমনই লো ব্লাড প্রেশারও ক্ষতির কারণ হতে পারে।,জাতীয় হৃদরোগ ইনস্টিটিউট ও হাসপাতালের সহযোগী অধ্যাপক ডাক্তার তারেক আহমেদ চৌধুরীর কাছ থেকে চলুন বিস্তারিত জেনে নিই।,লো ব্লাড প্রেশার কী,মানবদেহের রক্তচাপ স্বাভাবিক রক্তচাপের চেয়ে কমে গেলে সেটাকে লো ব্লাড প্রেশার বলে। মানবদেহের স্বাভাবিক রক্তচাপ ১২০/৮০ মিলিমিটার মার্কারি। এই চাপের মাত্রা  ৯০/৬০ মিলিমিটার মার্কারির নিচে চলে এলে লো ব্লাড প্রেশার বা নিম্ন রক্তচাপ।,,,লো ব্লাড প্রেশারের কারণ ও লক্ষণ,ডাক্তার তারেক আহমেদ চৌধুরী জানান, লোপ্রেশার বিভিন্ন কারণে হতে পারে। এটি উচ্চ রক্তচাপের মতো কোনো রোগ নয়। অনেকের প্রায় সময়ই রক্তচাপের মাত্রা কম থাকে। এটা হতে পারে হরমোনজনিত কারণে। আবার কারো কারো দেখা যায় হঠাৎ করেই রক্তচাপ কমে যায়। বিভিন্ন অসুস্থতাজনিত কারণে এটা হতে পারে। আবার ব্যায়াম, ক্লান্তির কাজ এবং ঠিকমত না খেলেও রক্তচাপ কমে যেতে পারে। তাই লো প্রেশার কেন হল সেটা আগে বুঝতে হবে।,লো প্রেশার হলে মাথা ঘোরা, বমিভাব, অজ্ঞান হওয়া, মাথাব্যথা, ক্লান্তভাব এরকম কিছু লক্ষণ দেখা দিতে পারে। দীর্ঘদিন ধরে লো  প্রেশারের সমস্যা থাকলে পরে এটি জটিল রোগের সৃষ্টি করে। এটি যেকোনো বয়সের মানুষেরই হতে পারে।,লো ব্লাড প্রেশারে কী খাবেন,যাদের রক্তচাপ প্রায় সময় কম থাকে এবং কায়িক পরিশ্রম বা ব্যায়ামের কারণে লো ব্লাড প্রেশার হয় তারা প্রতিদিনের খাদ্যতালিকায় কিছু নির্দিষ্ট খাবার রাখতে পারেন। এতে ধীরে ধীরে রক্তচাপ স্বাভাবিক মাত্রায় চলে আসবে।,এ সময়ে তাৎক্ষণিক যেসব খাবার দিলে উপকার পাওয়া যেতে পারে-,"
চিনি খাওয়ার যত বিপদ,"মিষ্টি জাতীয় খাবার খেতে পছন্দ করেন না এমন মানুষ খুব কমই আছে। খাবার খাওয়ার পরে মিষ্টি কিছু না খেলে যেন পরিপূর্ণ হয় না খাওয়া। আর এই মিষ্টি জাতীয় খাদ্যের প্রধান ও মূল উপকরণ চিনি। চিনি খেতে মিষ্টি হলেও এর ফল মোটেই মিষ্টি নয়।,ঢাকা বিশ্ববিদ্যালয়ের অধিভুক্ত গভর্নমেন্ট কলেজ অব এ্যাপ্লাইড হিউম্যান সায়েন্স কলেজের খাদ্য ও পুষ্টি বিজ্ঞান বিভাগের সহযোগী অধ্যাপক তানিয়া ফেরদৌসী চিনির ক্ষতিকর দিক সম্পর্কে আমাদের জানিয়েছেন।,তানিয়া ফেরদৌসী জানান, চিনি একটি নীরব ঘাতক। চিনি শরীরে বিষের মতো কাজ করে অনেকটা। স্লো পয়জনিংয়ের মাধ্যমে শরীরকে মৃত্যুর দিকে ঠেলে দেয়। চিনি খাওয়া অনেকটা নেশার মত বলা যায়। বারবার খেতে ইচ্ছে করে। বাজার থেকে যে চিনি কিনে এনে চা কিংবা মিষ্টি জাতীয় খাবার তৈরিতে ব্যবহার করা হয়, সেটি শরীরের জন্য খুবই ক্ষতিকর।,অনেকে সাদা চিনির পরিবর্তে লাল চিনি ব্যবহার করে থাকেন। লাল চিনিকে সাদা চিনির থেকে তুলনামূলক ভালো বলা হয়, কারণ এটি রিফাইন করা হয় না বলে ম্যাগনেসিয়াম, পটাশিয়াম ইত্যাদি খনিজ লবণ বিদ্যমান থাকে। চিনিকে রিফাইন করে সাদা করা হলে এর মধ্যে কোনো খনিজ লবণ অবশিষ্ট থাকে না। তবে অতিরিক্ত পরিমাণে লাল চিনি গ্রহণ করাও স্বাস্থ্যের জন্য ক্ষতিকর।,চিনি না খাওয়াই সবচেয়ে ভালো। তবে প্রয়োজনে একজন ব্যক্তি দৈনিক ২৫ গ্রাম থেকে ৩৬ গ্রাম চিনি গ্রহণ করতে পারেন। একজন নারী দৈনিক ২৫ গ্রাম  এবং একজন পুরুষ দৈনিক ৩৬ গ্রাম চিনি খেতে পারেন। এর থেকে বেশি চিনি গ্রহণ করলে বিভিন্ন সমস্যা দেখা দিতে পারে।,চলুন জেনে নিই সেগুলো কী-,শরীরে ফ্যাট জমতে শুরু করে,চিনি খেলে তলপেট, চিবুক, হাত ও পায়ের পেশীসহ শরীরের বিভিন্ন অংশে ফ্যাট জমতে শুরু করে। ফলে শরীর খুব দ্রুত মোটা হয়ে যায়। অতিরিক্ত ফ্যাট জমে গেলে রোগে আক্রান্ত হওয়ার আশঙ্কা বেড়ে যায়।,ডায়াবেটিসের ঝুঁকি বাড়ায়,অতিরিক্ত মিষ্টি জাতীয় খাবার খেলে ডায়াবেটিসের ঝুঁকি বেড়ে যায়। যদি দৈনিক চিনি থেকে ১৫০ ক্যালরি গ্রহণ করা হয়, তাহলে ডায়াবেটিসের ঝুঁকি বেড়ে যায় প্রায় ১ দশমিক ১ শতাংশ। এ ছাড়া যারা ডায়াবেটিসে আক্রান্ত, তাদের জন্য চিনি অত্যন্ত ক্ষতিকর।,লিভারের ক্ষতি,অতিরিক্ত চিনি খেলে লিভারের চারপাশে অতিরিক্ত চর্বির স্তর তৈরি হয়। ফলে লিভারের কার্যক্ষমতা কমে যেতে থাকে।,রক্ত চলাচলে বাধা,শরীরের রক্ত চলাচলের ধমনীর দেয়ালের পুরুত্ব বাড়িয়ে দিতে পারে চিনি। ফলে রক্ত স্বাভাবিকভাবে চলাচল করতে পারে না এবং রক্তচাপ বেড়ে যায়।,স্মৃতিশক্তি কমিয়ে দেয়,চিনির কারণে আলঝেইমারসের মতো রোগ হতে পারে। মস্তিষ্কের কার্যক্ষমতা কমিয়ে দেয় চিনি।,বিষণ্নতা,অতিরিক্ত চিনে খেলে বিষণ্নতা তৈরি হয়। শরীর সবসময় ক্লান্ত লাগে।,হার্ট অ্যাটাকের ঝুঁকি বাড়ায়,বেশি মাত্রায় চিনি খেলে রক্তের প্রবাহ পরিবর্তিত হয়। ফলে হার্ট অ্যাটাক, হার্টফেল করার আশঙ্কাও বেড়ে যায়।,ক্যান্সারের ঝুঁকি বাড়ায়,ক্যান্সারে আক্রান্ত ব্যক্তিদের আয়ু কমিয়ে আনে চিনি। এ ছাড়া চিনি বেশি খেলে ক্যান্সারের প্রবণতা বৃদ্ধি পায়।,"
"হেপাটাইটিস বি কীভাবে ছড়ায়, লক্ষণ ও চিকিৎসা কী","হেপাটাইটিস বি হলো হেপাটাইটিস বি ভাইরাস থেকে হওয়া একটি লিভারের রোগ। এই সংক্রমণ তীব্র (স্বল্প ও গুরুতর) বা দীর্ঘস্থায়ী (দীর্ঘমেয়াদি) হতে পারে। হেপাটাইটিস বি ভাইরাসকে নীরব ঘাতক বলা হয় এবং বাংলাদেশে এর প্রাদুর্ভাব বেশ লক্ষণীয়।,বারডেম (ডায়াবেটিক) জেনারেল হাসপাতালের সাবেক সহকারী অধ্যাপক ও বিভাগীয় প্রধান (লিভার, পরিপাক ও অগ্নাশয় রোগ বিভাগ) ডাক্তার মোহাম্মদ নাজমুল হকের কাছ থেকে চলুন জেনে নিই বিস্তারিত।,হেপাটাইটিস বি কীভাবে ছড়ায়,হেপাটাইটিস বি ভাইরাস শরীরের বিভিন্ন তরল যেমন রক্ত, লালা, যোনী তরল ও বীর্যের মাধ্যমে ছড়িয়ে পড়তে পারে।,আমাদের দেশে ইনজেকশনের মাধ্যমে বেশি ছড়ায়। যারা মাদক নেন তাদের মধ্যে ছড়ায় বেশি। কারণ তারা একই সুঁই অনেকে বা বারবার ব্যবহার করেন। কিছু কিছু ক্ষেত্রে রক্ত সঞ্চালনের মাধ্যমেও হয়। তবে এটি এখন অনেক কমে গেছে।,বাবা মায়ের থাকলে বাচ্চার হেপাটাইটিস বি হতে পারে। বিশেষ করে মায়ের থাকলে বাচ্চার হতে পারে। অঙ্গপ্রত্যঙ্গ দানের মাধ্যমে হতে পারে। শরীরে ট্যাটু করার মাধ্যমে হতে পারে। সার্জিক্যাল বিষয়ের মাধ্যমেও হতে পারে এবং যৌন মিলনের ফলেও সংক্রমিত হতে পারে।,হেপাটাইটিস বি একটি নিরাপদ ও কার্যকর ভ্যাকসিন দিয়ে প্রতিরোধ করা যেতে পারে। সাধারণত জন্মের পরপরই কয়েক সপ্তাহ পরে বুস্টার দিয়ে দেওয়া হয়। এটি ভাইরাসের বিরুদ্ধে প্রায় ১০০ শতাংশ সুরক্ষা দেয়।,২ বিলিয়ন মানুষ (প্রতি ৩ জনের মধ্যে ১ জন) সংক্রমিত হয়েছেন এই রোগটিতে এবং প্রায় ৩০০ মিলিয়ন মানুষ দীর্ঘস্থায়ি হেপাটাইটিস বি সংক্রমণ নিয়ে জীবন অতিবাহিত করছেন। প্রতি বছর প্রায় ১ মিলিয়ন পর্যন্ত মানুষ হেপাটাইটিস বি আক্রান্ত হয়ে মারা যান, যদিও এটি একটি প্রতিরোধযোগ্য ও চিকিৎসাযোগ্য অসুখ।,হেপাটাইটিস বি এর লক্ষণ,সদ্য সংক্রমিত হলে অধিকাংশ মানুষ কোনো উপসর্গ অনুভব করেন না। সাধারণত সংক্রমণের প্রায় ১ থেকে ৪ মাস পর এই লক্ষণগুলো বোঝা যায়। বেশ কিছু লোকের ক্ষেত্রে, সাধারণত ছোট বাচ্চাদের কোনো উপসর্গ নাও থাকতে পারে।,হেপাটাইটিস বি এর সাধারণ লক্ষণ ও উপসর্গ হচ্ছে-,●         পেটে ব্যথা,●         গাঢ় প্রস্রাব,●         জ্বর,●         সন্ধিতে যন্ত্রণা,●         ক্ষুধামান্দ্য,●         বমি বমি ভাব ও বমি,●         দুর্বলতা ও ক্লান্তি,●         ত্বক ও চোখের সাদা অংশ হলুদ হয়ে যাওয়া, যাকে সাধারণ কথায় জন্ডিস বলা হয়,●         হেপাটাইটিস বি ভাইরাস গুরুতর আকার ধারণ করলে বা লিভারকে মারাত্মকভাবে আক্রান্ত করলে রোগীর মৃত্যুও হতে পারে,চিকিৎসা,একিউট হেপাটাইটিস বি ভাইরাসে আক্রান্ত রোগীদের বেশিরভাগ ক্ষেত্রেই কোনো অ্যান্টিভাইরাল ওষুধের প্রয়োজন হয় না। তবে সবার ক্ষেত্রে না হলেও অনেকের ক্ষেত্রে ক্রনিক হেপাটাইটিস বি ভাইরাসে আক্রান্ত ব্যক্তির অ্যান্টিভাইরাল ওষুধের প্রয়োজন হয়। ইনজেকশন ও মুখে খাওয়া ২ ধরনের ওষুধই বাজারে সহজলভ্য।,মুখে খাওয়ার ওষুধ সাধারণত সারাজীবনই খেয়ে যেতে হয়। চিকিৎসকের পরামর্শ ছাড়া মুখে খাওয়ার ওষুধ কখনো হঠাৎ বন্ধ করতে নেই। এতে লিভার আরও ক্ষতিগ্রস্ত হওয়ার ঝুঁকি থাকে। এখন পর্যন্ত আবিষ্কৃত ওষুধের কোনোটিই হেপাটাইটিস বি ভাইরাসকে একেবারে নির্মূল করতে পারে না, নিয়ন্ত্রণ করতে পারে মাত্র। এসব ওষুধের পার্শ্বপ্রতিক্রিয়া খুবই সামান্য।,হেপাটাইটিস বি একটি প্রাণঘাতী ভাইরাস হলেও একে টিকার মাধ্যমে প্রতিরোধ করা যায়। বাংলাদেশে ২০০৩-৫ সাল থেকে শিশু জন্মের পর ইপিআই ভ্যাকসিন শিডিউলের মাধ্যমে অন্যান্য রোগের পাশাপাশি হেপাটাইটিস বি ভাইরাসের টিকা বিনামূল্যে দেওয়া হচ্ছে। এ ছাড়া পূর্ণবয়স্ক মানুষও চাইলে যেকোনো বয়সে এই ভাইরাসের টিকা নিতে পারবেন। ০, ১ ও ৬ মাস অন্তর মোট ৩ ডোজ টিকা নিলেই এই রোগের আক্রমণ থেকে বাঁচা যায়।,টিকা দেওয়ার আগে চিকিৎসকের পরামর্শ অনুযায়ী কিছু পরীক্ষা-নিরীক্ষা করা বাধ্যতামূলক। এসব পরীক্ষার মাধ্যমে দেখা হয়, আগে কখনো এই ভাইরাস আক্রমণ করেছে কি না এবং শরীরে এরইমধ্যে রোগ প্রতিরোধী অ্যান্টিবডি তৈরি হয়ে আছে কি না। একবার এই ভাইরাসে আক্রান্ত হয়ে গেলে আর টিকা নেওয়ার সুযোগ নেই।,"
"উচ্চ রক্তচাপে কী খাবেন, কী খাবেন না","কেউ অসুস্থ হলে আমরা প্রথমেই ভাবি, তার রক্তচাপ বেড়ে গেল কি না। এই রক্তচাপ দিয়ে মূলত বোঝানো হয় ব্লাড প্রেশার অর্থাৎ দেহের ভেতরে প্রবাহিত রক্তের চাপ। ধমনীগুলোতে রক্তের চাপ বেশি থাকলে সেটিকে উচ্চ রক্তচাপ বা হাই ব্লাড প্রেশার বলে।,উচ্চ রক্তচাপ বা হাই ব্লাড প্রেশারকে নীরব ঘাতক বলা হয়। বাংলাদেশের বিপুল সংখ্যক মানুষ উচ্চ রক্তচাপে ভুগে থাকেন। শুধু বয়স্ক নন, যেকোনো বয়সের মানুষেরই হাই ব্লাড প্রেশার থাকতে পারে। অনিয়ন্ত্রিত জীবনযাপন, সঠিক খাদ্যাভাসের ঘাটতির কারণে যে কারোরই এটি হতে পারে। উচ্চ রক্তচাপের কারণে হার্টফেল, হার্ট অ্যাটাক ও স্ট্রোক হতে পারে। এ ক্ষেত্রে রোগীর মৃত্যুর আশঙ্কাও থাকে।,উচ্চ রক্তচাপ নিয়ন্ত্রণ করবেন কীভাবে, রক্তচাপ বেশি হলে কী খাবেন আর কী খাবেন না চলুন জেনে নিই জাতীয় হৃদরোগ ইনস্টিটিউট ও হাসপাতালের সহকারী অধ্যাপক ডাক্তার তারেক আহমেদ চৌধুরীর কাছ থেকে।,উচ্চ রক্তচাপ কী,হৃদপিণ্ডের ধমনীতে রক্ত প্রবাহের চাপ অনেক বেশি থাকলে সেটিকে উচ্চ রক্তচাপ বা হাই ব্লাড প্রেশার বলে।,,কীভাবে বুঝবেন উচ্চ রক্তচাপ,মাথাব্যথা,মাথা ঘোরা, বুক ধড়ফড় এরকম কিছু লক্ষণ দেখা দিতে পারে। একজন সুস্থ স্বাভাবিক মানুষের রক্তচাপ থাকে ১২০/৮০ মিলিমিটার মার্কারি। কিন্তু যদি কারো রক্তচাপ ১৪০/৯০ মিলিমিটার মার্কারি বা তারচেয়ে বেশি হয় এক্ষেত্রে বুঝতে হবে তার উচ্চ রক্তচাপের সমস্যা আছে। বয়সভেদে এ মাত্রা কিছু কম অথবা বেশি হতে পারে।,উচ্চ রক্তচাপ নিয়ন্ত্রণে কী খাবেন,প্রতিদিন কিছু সময় ব্যায়াম করতে হবে এবং খাদ্যাভাস ঠিক রাখতে হবে।,কী খাবেন না,"
"বাইপোলার ডিজঅর্ডার কী, চিকিৎসায় করণীয়","বাইপোলার ডিজঅর্ডার এক ধরনের মানসিক রোগ। এটাকে এক্সট্রিম মুড সুইংও বলা হয়। মুড সুইং যে কারো হতেই পারে। তবে, ঘনঘন এবং দীর্ঘদিন যাবৎ মুড সুইং হলে তা অস্বাভাবিক।,বাইপোলার ডিজঅর্ডারে আক্রান্তরা কখনো কখনো দীর্ঘসময় বিষণ্ণ থাকেন, আবার দেখা যায় সম্পূর্ণ বিপরীত আচরণ শুরু করেন এবং অতিরিক্ত হাসিখুশি বা উচ্ছ্বাস প্রবণ হয়ে ওঠেন।,দীর্ঘসময় ধরে কারো এমন অবস্থা চলতে থাকলে সেটাকে বাইপোলার ডিজঅর্ডার হিসেবে শনাক্ত করেন চিকিৎসকরা।,এ বিষয়ে জানতে আমরা কথা বলেছি মানসিক রোগ বিশেষজ্ঞ ও জাতীয় মানসিক স্বাস্থ্য ইন্সটিটিউট ও হাসপাতালের সহযোগী অধ্যাপক ডা. মেখলা সরকারের সঙ্গে।,,,বাইপোলার ডিজঅর্ডার কী?,এটি এমন একধরনের মানসিক রোগ, যা মানুষের আচরণে অস্বাভাবিক পরিবর্তন তৈরি করে।,বাইপোলার ডিজঅর্ডার ২ ধরনের। একজন মানুষের মানসিকতার এক প্রান্তে থাকে অতিরিক্ত উচ্ছ্বাস প্রবণতা, যাকে চিকিৎসকরা বলেন ম্যানিয়া এপিসোড। এমন রোগী অতিরিক্ত উৎফুল্ল থাকেন, কথা বেশি বলেন, অনেক সময় জিনিসপত্র বিলিয়ে দেন।,আরেকপ্রান্তে থাকে তার বিষণ্ণতা, যাকে চিকিৎসকরা বলেন ডিপ্রেশন এপিসোড। এই সময় তার কিছুই ভালো লাগে না, হতাশায় ভোগেন। অনেকের মধ্যে আত্মহত্যার প্রবণতাও দেখা যায়।,এখানে 'এপিসোড' শব্দটি ব্যবহার করার কারণ হচ্ছে, বাইপোলার ডিসঅর্ডারের এই ২ ধরনের আচরণের যেকোনো একটি নির্দিষ্ট সময় পর্যন্ত চলতে পারে। এই সময়কাল ২-৩ মাস পর্যন্ত হতে পারে বলে এটাকে 'এপিসোড' হিসেবে গণ্য করা হয়।,বাইপোলার ডিজঅর্ডার কেন হয়?,এই রোগে আক্রান্ত হওয়ার সুনির্দিষ্ট কারণ এখনো জানা যায়নি৷ তবে সম্ভাব্য কিছু কারণ উঠে এসেছে৷ সেগুলো হলো:,১. মানসিক গঠনগত সমস্যা,২. জিনগত,৩. শরীরে প্রয়োজনীয় হরমোনের ঘাটতি,৪. একাকিত্ব ভর করা,৫. পরিবার থেকে অবহেলা,৬. বড় কোনো মানসিক চাপ,৭. অনেক বছর আগের মানসিক ধাক্কার ঘটনা মনে পুষে রাখা,উপসর্গ,বাইপোলার ডিজঅর্ডারে আক্রান্তদের লক্ষণ ২ ধরনের। একই মানুষের মধ্যে সময়ের ব্যবধানে পরস্পর বিপরীত আচরণ দেখা গেলে মানসিক চিকিৎসকের পরামর্শ নেওয়া উচিত।,উপসর্গ ১: ম্যানিয়া এপিসোড,●        অতিরিক্ত আবেগপ্রবণ, অতি উৎফুল্ল,●        অতিরিক্ত কথা বলা,●        নিজেকে বিশাল শক্তিশালী, ক্ষমতাশালী মনে করতে শুরু করা,●        হাই এনার্জি বা অতিরিক্ত কাজের প্রবণতা,●        খাবারে অনীহা,●        অযৌক্তিক দাবি করা,●        নিদ্রাহীনতা,●        হঠাৎ রেগে যাওয়া, ঝগড়াঝাঁটি বা মারামারি করা,●        বেপরোয়া মনোভাব,●        বেশি বেশি খরচ করতে শুরু করা, অদরকারি জিনিসপত্র কিনতে চাওয়া,●        মনোযোগ হারিয়ে ফেলা,●        যৌনস্পৃহা বেড়ে যাওয়া,●        নিজের জিনিসপত্র অন্যদের বিলিয়ে দেওয়া,উপসর্গ ২: ডিপ্রেশন ডিজঅর্ডার,●        দীর্ঘসময় বা দীর্ঘদিন হতাশায় ভোগা,●        বিনা কারণে কান্নাকাটি করা, উদ্বিগ্ন হওয়া,●        আত্মবিশ্বাস কমে যাওয়া, সিদ্ধান্তহীনতায় ভোগা,●        নিজেকে ক্ষুদ্র, তুচ্ছ বলে মনে করা,●        আত্মহত্যার প্রবণতা, জীবন নিয়ে আগ্রহ হারিয়ে ফেলা,●        কোনো ঘটনাতেই খুশি না হওয়া,●        খাবারের আগ্রহ হারিয়ে ফেলা বা অতিরিক্ত খাবার খাওয়া,●        অতিরিক্ত ক্লান্তি,●        অপরাধ বোধ, নিজেকে দোষী ভাবা,●        যৌনস্পৃহা কমে যাওয়া,●        স্মৃতিশক্তি কমে যাওয়া, মনোযোগ হারিয়ে ফেলা,নিয়ন্ত্রণের উপায়,এখন পর্যন্ত বাইপোলার ডিজঅর্ডার সম্পূর্ণ নিরাময়ের পদ্ধতি পাওয়া যায়নি জানিয়ে ডা. মেখলা সরকার বলেন, 'এই রোগটি ডায়াবেটিসের মতো, যা কখনো নির্মূল করা যায় না। তবে নিয়ন্ত্রণে রাখা যায়।',এ রোগ নিয়ন্ত্রণে রোগীর পরিবারের সদস্যের ভূমিকা মুখ্য। পরিবারের সদস্যদের রোগীর কাজকর্মের ওপর নজর দিতে হবে। রোগী কোনো ভুল করলে তাকে কঠোরভাবে কিছু বলা যাবে না৷,রোগীর কোনো ইচ্ছেতে সরাসরি 'না' বলা উচিত হবে না, তর্ক করা যাবে না। প্রয়োজনে কৌশল অবলম্বন করে অন্যদিকে তার মনোযোগ ঘুরিয়ে দিতে হবে।,রোগীকে সঙ্গ দিতে হবে এবং ধীরে ধীরে বুঝাতে হবে, যদিও ম্যানিক এপিসোডে রোগী খুবই বেপরোয়া থাকে। তাদের নিয়মিত খাওয়ানো ও ঘুমানোর বিষয়টি নিশ্চিত করতে হবে।,মেখলা সরকার বলেন, 'বাড়িতে রোগীকে নিয়ন্ত্রণ করা সম্ভব না হলে দ্রুত হাসপাতালে আনতে হবে। হাসপাতালে রোগীকে প্রাথমিক পর্যায়ে মুড স্টেবিলেইজার এবং অ্যান্টি-সাইক্রিয়েটিক ব্যবহার করা হয়ে থাকে। প্রয়োজনে ঘুমের ওষুধও দেওয়া হয়।',সতর্কতা,বাইপোলার ডিজঅর্ডারের রোগীকে পুরো এপিসোডে কেবলমাত্র চিকিৎসকের পরামর্শে ওষুধ দিতে হবে। কোনো অবস্থাতেই চিকিৎসকের পরামর্শ ছাড়া কিংবা ইন্টারনেটের তথ্য থেকে রোগীকে কোনো ওষুধ দেওয়া উচিত হবে না।,"
দোন্দুরমা থেকে কুলফি: বিশ্বের সেরা স্বাদের ৫ আইসক্রিম,"গ্রীষ্ম পেরিয়ে গিয়ে এবেলা বর্ষার কদমও ঝরে পড়ছে। তবু গরমে নাকাল হওয়া থেকে আমাদের রেহাই নেই। এমন অবস্থায় যতই অস্বাস্থ্যকর হোক বা চিনির ডেলায় ঠাসা হোক, ঘামঝরা দুপুরে একখানা আইসক্রিম হাতে পেলে মনটাও আইসক্রিমের মতোই যেন গলে যায়।,রন্ধনশিল্পের ইতিহাস থেকে জানা যায়, আইসক্রিমের জন্ম হয়েছিল খ্রিস্টপূর্ব দ্বিতীয় অব্দের আশেপাশে, আর এর সঙ্গে জড়িয়ে আছে বিশ্ববিখ্যাত বীর আলেক্সান্ডার দ্য গ্রেটের নামও। তার খুব প্রিয় একটি খাবার ছিল মধু বা ফুলের রসের নির্যাস মেশানো বরফ। এমনকি রোমের সম্রাট নিরোও বিভিন্ন ফল ও শরবতের সাথে বরফকুচি পছন্দ করতেন। এসবেরও সহস্র বছর পর পর্যটক মার্কো পোলো সুদূর ইতালি থেকে প্রাচ্যে বয়ে নিয়ে এলেন এক রেসিপি, যা সময়ের বিবর্তনে রূপ নিয়েছে ছেলেবুড়ো সকলেরই প্রিয় নাম–আইসক্রিমে।,আইসক্রিমের ভ্যানে থাকা ছিমছাম কুলফি হোক বা স্টেশনারি শপ থেকে কেনা একখানা চকবার, আইসক্রিমের নাকি অত জাতপাত হয় না। আসলেই কি হয় না? নয়তো বিশ্বের সেরা আইসক্রিমের তকমা জোটা আইসক্রিমদের নিয়ে আলাদা কথা বলার কথা তো আসত না।,চলুন জেনে নেওয়া যাক, কোন কোন আইসক্রিমের ভাগ্যে জুটল বরফহিম সেই রাজমুকুট?,,,দোন্দুরমা (তুরস্ক),এমন কোনো আইসক্রিম আছে, যা গলে না? এ প্রশ্নের উত্তর দিতে তৈরি বসে আছে তুরস্কের দোন্দুরমা। আমাদের দেশে আইসক্রিমের ভ্যানে হাতে তৈরি যেসব 'কোন'পাওয়া যায়, তার সঙ্গে মিল আছে এ আইসক্রিমের। দোন্দুরমা তৈরি করা হয় ছাগলের দুধ, চিনি ও সালাপ দিয়ে। সালাপ হচ্ছে বেগুনি অর্কিডের 'পাল্প'। এতে পাইনের নির্যাসে তৈরি বিশেষ ধরনের কিশমিশও ব্যবহৃত হয়।,শুধু তৈরিতে নয়, পরিবেশনেও বিশেষ তুরস্কের এই আকর্ষণটি। দোন্দুরমা বিক্রেতারা ঐতিহ্যবাহী তুর্কি পোশাক ও সুলতানি টুপি পরে থাকেন এবং বিভিন্ন ধরনের কারসাজি করে ঘুরিয়ে-পেঁচিয়ে ক্রেতার কাছে অনেকক্ষণ অপেক্ষার পর তুলে দেন কোনে সাজানো একেকটি দোন্দুরমা। সম্প্রতি বাংলাদেশের টার্কিশ আইসক্রিমের কার্টগুলোতেও এমন পরিবেশন বেশ জনপ্রিয় হয়েছে।,কাকিগরি (জাপান),মোড়ানো বরফে বিভিন্ন সিরাপ যোগ করে তৈরি হয় এই কাকিগরি। জনপ্রিয় ফ্লেভারগুলোর মাঝে আছে স্ট্রবেরি, গ্রিন টি, তরমুজ, কমলালেবু, আম ও ব্লু হাওয়াই। তৈরির পদ্ধতির ওপর নির্ভর করে বিভিন্ন ধরনের কাকিগরি রয়েছে। এদের মধ্যে সবচেয়ে জনপ্রিয় দুটো হলো শিরোকুমা ও উজি কিন্টোকি। শিরোকুমায় থাকে কনডেন্সড মিল্ক, ফলমূল, মচি ও আঙ্কো নামে ২টি জাপানি খাবার।,স্বাদবৃদ্ধির জন্য কখনো কখনো এতে কিশমিশও যোগ করা হয়। উজি কিন্টোকিও প্রায় একই, তবে এতে দুধের জায়গায় দিতে হয় গ্রিন টি সিরাপ ও গ্রিন টি আইসক্রিম। কিন্টোকি মূলত গ্রিন টি-প্রেমীদের জন্য পছন্দের আইসক্রিম।,জাপানে এই আইসক্রিম এতটাই বিখ্যাত যে 'কাকিগরিস্ট' নামে একটি সংগঠনও রয়েছে। তাই কখনো জাপানে ঘুরতে গেলে, বিশেষত গ্রীষ্মকালে গেলে তো অবশ্যই– কাকিগরি চেখে দেখতে ভুলবেন না, আর নিজে একজন 'কাকিগরিস্ট' কি না, তাও নাহয় যাচাই করে নিলেন!,রাসপাডো (মেক্সিকো),আমেরিকান স্নো কোনের মেক্সিকান সংস্করণই রাসপাডো। তবে স্নো কোনের সঙ্গে এর ফারাকটা হচ্ছে, কৃত্রিম সিরাপের জায়গায় এতে ব্যবহার করা হয় তাজা ফল বা ফলের শরবরত। রাসপাডোর অরেঞ্জ ইয়োগার্ট ফ্লেভার অন্যতম জনপ্রিয়। এই আইসক্রিম বানানোটাকে এ অঞ্চলের অনেকেই মোটামুটি শিল্পের পর্যায়ে নিয়ে গেছেন। গ্রীষ্মকালে সতেজ অনুভূতি এনে দিতে এই সতেজ খাবারটির তুলনা হয় না। আর এটি কোনো ধরনের কোনে নয়, আরাম করে খাবার জন্য কাপে করে পরিবেশন করা হয়। এটিই রাসপাডো, তথা মেক্সিকোর সংস্কৃতি।,জেলাটো (ইতালি),`মাম্মা মিয়া' বলে খাবারের রাজ্যে শুধু পাস্তা বা পিজ্জা নয়, আইসক্রিমের জন্যও বিখ্যাত ইতালি। জেলাটো অন্তত সে প্রমাণই দেয়।,জেলাটো তৈরির মূল উপাদানের মধ্যে রয়েছে দুধ, ডিম, চিনি। এ ছাড়াও এতে যোগ করা হয় চকলেট, হ্যাজেলনাট, পিস্টাশিও, ভ্যানিলার মতো বাড়তি কিছু স্বাদ। সবচেয়ে জনপ্রিয় ফ্লেভার হচ্ছে চকলেট, পিস্টাশিও এবং স্ট্র্যাক্কিয়াটেলা বা ভ্যানিলা আইসক্রিম। এটি কেন ইতালিরই বিশেষত্ব, তার জবাবও মিলবে এসব উপাদানের মাঝেই।,ইতালিয়ান জেলাটোতে যে দুধ ব্যবহার করা হয়, তাতে স্বাভাবিকতই চর্বির পরিমাণ থাকে কম। যা অন্য অঞ্চলে কম পাওয়া যাওয়ায় এটি তৈরি করা মুশকিল হয়ে দাঁড়ায়। এছাড়া বিভিন্ন রেস্তোরাঁয় আইসক্রিমের জন্য যে 'স্কুপ' দেখে আমরা অভ্যস্ত, জেলাটো সেভাবে পরিবেশন করা হয় না। জেলাটোর জন্য চাই স্প্যাচুলা, যা দিয়ে এই সুস্বাদু আইসক্রিমটি কোন বা কাপে চেপে চেপে পরিবেশন করা হয়।,কুলফি (ভারত),বিশ্ব মানচিত্র ঘুরে এবারে অনেকটা ক্লান্ত হয়ে ঘেমে-নেয়ে এক পশলা স্বস্তি দেয় যে ডাক– 'কুলফিইইই, মালাই কুলফি!', ফিরে আসা হলো সেই ভারতবর্ষেই। বিশ্বের সেরা আইসক্রিমের তালিকা হবে আর কুলফি থাকবে না, এ বড় অন্যায় হয়। মোঘলরা বিশ্বের, বিশেষত ভারতীয় উপমহাদেশের খাদ্যসংস্কৃতিকে যে বিশাল ভাণ্ডার উপহার দিয়েছে, তার মাঝে আছে কুলফিও। ষোড়শ শতাব্দীতে দিল্লিতে এটির প্রচলন হয়।,সাধারণ আইসক্রিমের মতো 'হুইপ' করে বানানো হয় না, বরং উপাদানগুলো জমিয়ে তৈরি করা হয় কুলফি। তাই সাধারণ আইসক্রিমের চেয়ে আস্তে আস্তে গলে এটি, যা কি না এ অঞ্চলের গরমকালের সঙ্গে অত্যন্ত মানানসই।,কুলফিতে থাকে ঘন দুধ, চিনি এবং জাফরান, এলাচ, গোলাপজল, বিভিন্ন ধরনের বাদাম। ক্ষেত্র কিংবা মৌসুম বিশেষে এতে যোগ করা হয় আমের সুস্বাদও। ভারি নৈশভোজের শেষে কিংবা স্কুলের টিফিন ব্রেকে– বন্ধুদের আড্ডায় হোক বা একা একা মন খারাপের বিরতিতে, কুলফি মানিয়ে যায় সবখানেই, সব মুডেই।,তথ্যসূত্র:,https://edition.cnn.com/travel/article/ice-cream-world/index.html,https://borderlore.org/sweet-sour-spice-ice/,"
শতবর্ষ পেরিয়েও চায়ে-আড্ডায় জমজমাট বোস কেবিন,"নারায়ণগঞ্জ সদরের দিগু বাবুর বাজারের কাছে অবস্থিত বোস কেবিন। শহরের ১ ও ২ নম্বর রেলগেটের মাঝে ফলপট্টিতে এর অবস্থান। নীলচে রঙের দেয়ালে সাদা রঙে লেখা এই নামটির সঙ্গে মিশে আছে অনেকের অনেক সুখস্মৃতি।,সময়টা ১৯২১ সাল। বিক্রমপুরের (আজকের মুন্সিগঞ্জ) শ্রীনগরে ছিল নৃপেন বোসের বাড়ি। ২০ বছরের যুবক তখন নৃপেন। ডাকনাম ভুলু দিয়েই লোকের কাছে পরিচিত ছিলেন তিনি।,এন্ট্রাস পাশ করে চাকরির চেষ্টা করলেন না। সাফ কথা, করবেন না ব্রিটিশদের চাকরি। বাড়ি ছেড়ে ঢাকা এলেন। নারায়ণগঞ্জ তখন ঢাকা জেলারই অংশ। ভুলু বাবুর কাকা ছিলেন এখানকার জেলার। নারায়ণগঞ্জের আজকের উপজেলা বন্দর তখন খুব জমজমাট। কলকাতার সঙ্গে ছিল সরাসরি যোগাযোগ। শীতলক্ষ্যার তীরে গড়ে উঠা এই মহকুমা ভালো লেগে গেল নৃপেন চন্দ্র বোসের।,সে সময়ে রেল স্টেশনের পাশেই ছিল ব্যানার্জি কেবিন। ছোট টং ঘরের মতো আকার। লাভের মুখ দেখতে না পারায় সেটি বিক্রি করে দেওয়া হয়। কেবিনটির দায়িত্ব নেন নৃপেন। ছোট দোকানে তখন শুধু ২ ধরনের চা ও লাঠি বিস্কুট মিলত। দার্জিলিং ও আসামের চায়ের মিশ্রণে কড়া লিকারের চা তৈরি করতেন নৃপেন বোস।,সে বড় উত্তাল সময়। ব্রিটিশ বিরোধী আন্দোলনে জড়িয়ে পড়া তরুণদের সম্মেলনের স্থানে পরিণত হয় বোস কেবিন। চা ব্যবসার পাশাপাশি বিপ্লবীদের চিঠি চালাচালির কাজেও সহায়তা করতে থাকেন নৃপেন বোস।,অনেকে ধারণা করেন, বোস কেবিনের নামটি নেতাজি সুভাষচন্দ্র বসুর নাম থেকে নেওয়া। তবে তা সত্য নয়। ব্যানার্জি কেবিন বোস কেবিন হয়েছিল নৃপেন বোস তথা ভুলু বাবুর পদবি থেকেই।,,তবে সুভাষচন্দ্র বসুর সঙ্গে সাক্ষাৎ হয়েছিল তার। গত শতকের ত্রিশের দশকে ঢাকা আসার পথে নারায়ণগঞ্জে নেতাজিকে আটকায় পুলিশ। তখন ২ জগ চা বানিয়ে নেতাজির জন্য নিয়ে যান নৃপেন। উচ্ছ্বসিত প্রশংসা পেয়েছিলেন তিনি।,নৃপেন বোস বেঁচে ছিলেন ১৯৯৩ সাল পর্যন্ত। তার জীবদ্দশায় মেজোপুত্র রবীন্দ্র চন্দ্র বোস ও তারপর নাতি তারক বোস এর হাল ধরেন। শুরুতে ১ নম্বর রেলগেট ও স্টিমার ঘাটের কাছে ছিল দোকানটি। ১৯৮৮ সালে এটি স্থানান্তরিত হয় ২ নম্বর রেলগেটের কাছে, চেম্বার রোডে। নামের সঙ্গে নিউ যুক্ত হয়ে এটি হয় নিউ বোস কেবিন।,তারক বোস বর্তমানে অবস্থান করছেন ভারতে। বছর দশেক আগে কলকাতায় পাঠিয়ে দেন স্ত্রী-সন্তানকে। স্ত্রীর অসুস্থতার জন্য গত ৫ মাস তিনি আছেন কলকাতাতেই। এর ভেতর রটনা হয়ে গেছে, বোস কেবিন নাকি বিক্রি হয়ে যাচ্ছে! স্থানীয় একজন ব্যবসায়ী নাকি কিনে নিচ্ছেন সেটি।,তবে বর্তমানে দোকান চালানো সুদীপ সাহা ব্যাপারটি সত্য নয় বলে জানান। তিনি দোকানের ম্যানেজার। প্রতিদিন সকাল ৭টা থেকে রাত ৯টা পর্যন্ত দোকানের তদারকিতে ব্যস্ত থাকেন।,তিনি বলেন, 'তারক বাবুর স্ত্রী অসুস্থ থাকায় তিনি গত ৪-৫ মাস দেশে নেই। কিন্তু দোকান বিক্রি করে দিচ্ছেন, এমন কিছু আমাদের জানাননি। তাছাড়া, তার মা প্রায়ই আসেন, টাকা বুঝে নেন। দোকান বিক্রি হবে বা হতে যাচ্ছে এটা এখন পর্যন্ত গুজব। এ বিষয়ে মালিক আমাদের কিছু জানাননি।',দোকানটিতে পা পড়েছে মওলানা ভাসানী, হোসেন শহীদ সোহরাওয়ার্দী, বঙ্গবন্ধু শেখ মুজিবুর রহমানসহ অনেক রাজনীতিবিদের। এসেছেন শামসুর রাহমান, সৈয়দ শামসুল হক, শহীদ কাদরী, নির্মলেন্দু গুণদের মতো কবি-সাহিত্যিকরাও।,,জমজমাট আড্ডার এই স্থানে শুরুতে শুধুই চা বিক্রি হলেও পরে পরোটা-ডাল-ডিম যুক্ত হয়। গত শতকের পঞ্চাশের দশক থেকে এখানে দুপুর বেলায় পোলাও, মুরগি ও খাসি রান্নাও শুরু হয়। বিকেলের পর থেকে পাওয়া যায় কাটলেট, চপ। দুপুরের ২ ঘণ্টা (১২টা-২টা) বাদে বাকি সময় পাওয়া যায় চা। শুরুতে কড়া লিকারের চা থাকলেও পরে চালু হয় দুধ চাও।,বোস কেবিনের খাবার আইটেমগুলো মূলত উপলক্ষ। এর আসল আবেদন আড্ডায়। নানা মতের লোকজন চা, চাপ, ওমলেট, কাটলেট খেতে আসেন এখানে। সবাই মিলে হয় প্রাণবন্ত আড্ডা। নারায়ণগঞ্জের সাংস্কৃতিক কর্মীদেরও খুব প্রিয় জায়গা বোস কেবিন।,বয়স শতক পেরোলেও বোস কেবিন মানের দিক থেকে আপস করে না বলে জানান সুদীপ। এক সময় এখানকার সন্দেশ ছিল বিখ্যাত, তবে ভালো মানের দুধ না পাওয়ায় সন্দেশ এখন আর বানান না তারা। চা বিক্রি এখনো বেশ হয়। চায়ের কারিগর মতি বোস আছেন প্রায় ৩২ বছর হলো। তাকে গত এক দশক ধরে সহায়তা করেন সৌম্যনাথ বণিক।,তিনি বলেন, 'শুনেছি ৮০-৯০ দশকে দিনে ২০-২৫ কেজি চা পাতার চা হতো। এখনো হয়, ৭-৮ কেজি চা পাতার চা। আগের চেয়ে চা কম খায় লোকজন, তবে খুব কম না।',বোস কেবিনে ৪ দশকেরও বেশি সময় ধরে আসেন আজিজুল ইসলাম। তিনি আসেন মূলত আড্ডা দিতেই।,তার ভাষ্য, 'এখানকার সকালের স্পেশাল ওমলেটটা ভালো। দুপুরের পোলাও-মাংসও। এক সময় পোলাও রান্না হলে আশপাশটা ঘ্রাণে ভরে উঠত। এখনো স্বাদ ভালোই আছে। বিকেলের পর বিক্রি হয় কাটলেট, চপ, চা। কাটলেটটা চমৎকার, কড়া লিকারের চায়ের সঙ্গে ভালো মানিয়ে যায়। আর আমাদের আড্ডা তো আছেই।',,শতবর্ষ পেরোনো বোস কেবিন এখনও প্রাণবন্ত ও কোলাহল মুখরিত। প্রথম কেবিনের ভেতরে আছে আরেকটি কেবিন। ২টাতেই ২০-২৪ জন বসতে পারেন। অনেককেই দেখা যায়, এসে দাঁড়িয়ে আছেন। বসার জন্য আসন পাওয়ার অপেক্ষায় আছেন।,সুদীপ সাহা বলেন, 'দোকান এখনও খুব জমজমাট। তারক বাবু না থাকলেও ফোনে নিয়মিত খোঁজ নেন, দিকনির্দেশনা দেন। সব ভালোই চলছে। আর দোকান বিক্রি নিয়ে তিনি স্পষ্ট কিছু না বলা পর্যন্ত এটা রটনা বা গুজব হিসেবেই ধরে নিতে পারেন।',,,"
চোখ ভালো রাখতে যা খাবেন,"মানবদেহের সংবেদনশীল অঙ্গ চোখ। দৈনন্দিন জীবনের কর্মব্যস্ততার প্রভাব পড়ে আমাদের চোখের ওপর। শিক্ষার্থী, কর্মজীবী বেশিরভাগ মানুষই আজকাল ব্যবহার করছেন চশমা। একটানা বই পড়া অথবা বিভিন্ন ইলেকট্রনিক ডিভাইস যেমন মোবাইল, কম্পিউটার, ল্যাপটপের বেশি ব্যবহার চোখের দৃষ্টিশক্তি কমিয়ে দেয়।,এ ছাড়া বার্ধক্যজনিত কারণে চোখে সমস্যা দেখা দিতে পারে। ভিটামিনের অভাবজনিত কারণেও হতে পারে চোখের রোগ। পুষ্টিসমৃদ্ধ খাবার গ্রহণ করার মাধ্যমে চোখের রোগ প্রতিরোধ করা যায়।,চলুন জেনে নেওয়া যাক কোন ধরনের খাবার চোখ ভালো রাখতে সাহায্য করে। এ বিষয়ে আমাদের পরামর্শ দিয়েছেন ঢাকা বিশ্ববিদ্যালয়ের অধিভুক্ত গার্হস্থ্য অর্থনীতি কলেজের খাদ্য ও পুষ্টি বিজ্ঞান বিভাগের সহযোগী অধ্যাপক শম্পা শারমিন খান।,শম্পা শারমিন খান জানান, প্রতিদিনের খাদ্য তালিকায় এই খাবারগুলো যুক্ত করলে দৃষ্টিশক্তি ভালো রাখা যেতে পারে-,,ভিটামিন এ সমৃদ্ধ খাবার,ভিটামিন এ এর অভাবে রাতকানা রোগ হয়। তাই চোখের জন্য ভিটামিন এ যুক্ত খাবারের গুরুত্ব অপরিসীম। ডিম, গরুর কলিজা, ঘি, মাখন ভিটামিন এ এর ভালো উৎস। দুধ ও দইয়েও আছে প্রচুর ভিটামিন এ এবং জিংক। জিংক লিভার থেকে চোখের রেটিনায় ভিটামিন এ অণু পৌঁছে দিতে সহায়তা করে।,এ ছাড়াও গাজর, মিষ্টি আলু এগুলোতে ভিটামিন এ এর সঙ্গে রয়েছে বিটা ক্যারোটিন ও অ্যান্টিঅক্সিডেন্ট। এই ২ উপকারী উপাদান আমাদের চোখ সুস্থ রাখতে সাহায্য করে। প্রতিদিনের খাদ্যাভাসে ভিটামিন এ সমৃদ্ধ খাবার রাখতে হবে। সেক্ষেত্রে দুধ ও গাজর নিয়মিত খেতে পারেন সবাই।,ভিটামিন সি সমৃদ্ধ খাবার,ভিটামিন সি চোখের কোষ নষ্ট হওয়া রোধ করে। রক্ত চলাচলের জন্য এই ভিটামিনটি গুরুত্বপূর্ণ। চোখে রক্ত চলাচল ভালো হলে সংক্রমণ কম হয়। কমলালেবু, লেবু, টমেটো, পেয়ারা, স্ট্রবেরি এগুলো ভিটামিন সি সমৃদ্ধ খাবার। এগুলো চোখের প্রদাহ কমায়।,ভিটামিন ই সমৃদ্ধ খাবার,বাদাম, চিংড়ি, অলিভ অয়েলে ভিটামিন ই পাওয়া যায়। চোখের পানি পড়া রোধ করতে ভিটামিন ই সমৃদ্ধ খাবার খাওয়া জরুরি।,ওমেগা থ্রি ফ্যাটি এসিড যুক্ত খাবার,রুই, কাতলা, ইলিশ, মাগুর, সামুদ্রিক মাছ, ফ্ল্যাক্স সিড অয়েল থেকে ওমেগা থ্রি ফ্যাটি এসিড পাওয়া যায়। এগুলো চোখ ভালো রাখার জন্য প্রয়োজনীয় পুষ্টি দেয়।,বিভিন্ন ফল ও শাকসবজি,বেদানা,আম, জাম তরমুজ জাতীয় ফল,চেরি, কাঁচা ও পাকা পেঁপে চোখের জন্য উপকারী। এ ছাড়া পালং শাক, কচু শাক ও অন্য সবুজ শাকসবজি চোখের জন্য ভালো।,"
"সাপে কাটলে কী করবেন, কী করবেন না","প্রতি বছর আমাদের দেশে সাপের কামড়ে অনেক মানুষের মৃত্যু হয়। শহরের চেয়ে গ্রামে সাপের কামড়ে মৃত্যুর ঘটনা বেশি। বিষধর সাপের কামড়ে মৃত্যুর অন্যতম কারণ সচেতনতার অভাব, সঠিক চিকিৎসার অভাব বা চিকিৎসা নিতে বিলম্ব হওয়া।,এখনো অনেক গ্রামে কুসংস্কার আছে, সাপে কাটলে ওঝা বা বেদের কাছে নিয়ে যেতে হবে। অনেকেই সাপে কাটলে বৈজ্ঞানিক উপায়ে কীভাবে চিকিৎসা নিতে হবে বা সাপে কাটলে করণীয় কী তা জানেন না। ফলে অনেক ক্ষেত্রে রোগীর বেঁচে যাওয়ার সম্ভাবনা থাকলেও, শুধু সঠিক জ্ঞানের অভাবে মারা যান।,ঢাকা সেন্ট্রাল ইন্টারন্যাশনাল মেডিক্যাল কলেজ ও  হাসপাতালের মেডিসিন বিভাগের প্রধান অধ্যাপক ডা. জি কে এম শহীদুজ্জামানের কাছ থেকে চলুন জেনে নিই সাপে কাটলে কী করবেন আর কী করবেন না।,কী করবেন,,কী করবেন না,না জেনে আমরা এমন কিছু কাজ করি, যা রোগীর জন্য ক্ষতিকর হয়ে যায়। তাই এ ব্যাপারে সঠিক ধারণা থাকা জরুরি।"
জ্বরের পর দুর্বলতা কাটাতে যা খাবেন,"চলছে বর্ষাকাল। বর্ষাকালের স্নিগ্ধতার সঙ্গে আতঙ্ক সৃষ্টি করছে জ্বর। বর্ষাকালে ডেঙ্গু জ্বর, ভাইরাস জ্বরের প্রকোপ খুব বেশি হয়।,জ্বরে আক্রান্ত হলে রোগীর শরীর অনেক দুর্বল হয়ে পড়ে। জ্বর সেরে উঠতে যেমন সময় লাগে, তেমনি সময় লাগে জ্বর সেরে যাওয়ার পর দুর্বলতা কাটাতে। দুর্বলতা কমানোর জন্য প্রয়োজন পর্যাপ্ত বিশ্রাম ও পুষ্টিকর খাদ্য গ্রহণ।,চলুন সাউল হার্ট সেন্টার (বিডি) লিমিটেডের পুষ্টিবিদ মিশু দাসের কাছ থেকে জেনে নিই জ্বরের পর শরীরের এ দুর্বলতা কাটিয়ে উঠার জন্য কোন ধরনের খাবার খাওয়া প্রয়োজন।"
"ইউরিন ইনফেকশনের কারণ ও লক্ষণ কী, প্রতিরোধে কী করবেন","বর্তমান সময়ে ইউরিন ইনফেকশন খুবই পরিচিত একটি রোগ। নারী বা পুরুষ উভয়ই এই রোগে আক্রান্ত হতে পারেন। সঠিক সময়ে সঠিক চিকিৎসা নিলে ও কিছু নিয়মকানুন মেনে চললে এই রোগ থেকে সহজেই নিরাময় পাওয়া সম্ভব।,বিষয়টি নিয়ে আমরা কথা বলেছি ঢাকা মেডিকেল কলেজের মেডিসিন বিশেষজ্ঞ ডা. তানজীর ইসলাম অদ্বিতের সঙ্গে। চলুন তার কাছ থেকে জেনে নিই ইউরিন ইনফেকশনের কারণ, লক্ষণ, প্রতিরোধ ও চিকিৎসা সম্পর্কে -,ইউরিন ইনফেকশন কী,আমাদের শরীরে থেকে বর্জ্য ও অতিরিক্ত পানি প্রস্রাব হিসেবে বেরিয়ে যায়। প্রস্রাব বেরিয়ে যাওয়ার এই ব্যবস্থার সঙ্গে সম্পর্কিত অঙ্গগুলো নিয়ে আমাদের মূত্রতন্ত্র গঠিত। মূত্রতন্ত্রের মধ্যে থাকে ২টি কিডনি, ২টি ইউরেটার, একটি মূত্রথলি বা ব্লাডার ও একটি মূত্রনালি।,মূত্রতন্ত্রের কোনো অংশে জীবাণুর সংক্রমণ হলে সেটিকে ইউরিন ইনফেকশন বা প্রস্রাবের সংক্রমণ বলে। ডাক্তারি ভাষায় একে 'ইউরিনারি ট্র‍্যাক ইনফেকশন ' বা ' ইউটিআই ' বলা হয়।,ইউরিন ইনফেকশনের লক্ষণ,ইউরিন ইনফেকশনের অনেকগুলো লক্ষণের মধ্যে সবচেয়ে পরিচিত কিছু লক্ষণ আছে। সেগুলো হলো -,●         প্রস্রাবের সময় ব্যথা বা জ্বালাপোড়া হওয়া,●         স্বাভাবিকের চেয়ে ঘন ঘন প্রস্রাব হওয়া,●         রাতে বার বার প্রস্রাবের বেগ হওয়া,●         অস্বাভাবিক গন্ধযুক্ত বা ঘোলাটে প্রস্রাব হওয়া,●         হঠাৎ প্রস্রাবের বেগ হওয়া বা বেগ ধরে রাখতে কষ্ট হওয়া,●         তলপেটে ব্যাথা হওয়া,●         প্রস্রাবের সঙ্গে রক্ত যাওয়া,●         কোমরের পেছনে পাঁজরের ঠিক নিচের অংশে ব্যাথা হওয়া,●         জ্বর আসা কিংবা গরম লাগা বা শরীরে কাঁপুনি লাগা,●         শরীরে তাপমাত্রা স্বাভাবিকের চেয়ে কমে যাওয়া,●         ক্লান্তি ও বমি বমি লাগা,ওপরের লক্ষণগুলোর পাশাপাশি বয়সভেদে প্রস্রাবের ইনফেকশনের লক্ষণগুলোতে কিছুটা ভিন্নতা দেখা দিতে পারে।,বয়স্ক ও প্রস্রাবের নল (ক্যাথেটার) দেওয়া ব্যক্তিদের ক্ষেত্রে লক্ষণীয় পরিবর্তনগুলো হলো—,●         অস্বাভাবিক আচরণ,●         মানসিক বিভ্রান্তি অথবা ক্ষোভ,●         নতুন করে শরীরে কাঁপুনি অথবা ঝাঁকুনি হওয়া,●         প্রস্রাব করে জামাকাপড় নষ্ট করে ফেলা,আবার বাচ্চাদের ক্ষেত্রে সাধারণ লক্ষণগুলোর পাশাপাশি ভিন্ন ধরনের কিছু লক্ষণ দেখা দেয়। যেমন—,●         মেজাজ খিটখিটে হয়ে যাওয়া,●         ঠিকমতো খাওয়া-দাওয়া করা বন্ধ করে দেওয়া,●         জ্বর আসা বা শরীরের তাপমাত্রা বেড়ে যাওয়া,●         ঘন ঘন প্রস্রাব করা কিংবা হঠাৎ বিছানায় প্ৰস্রাব করতে শুরু করা,●         বমি হওয়া,ইউরিন ইনফেকশনের কারণ,সাধারণত পায়খানায় থাকা বিভিন্ন জীবাণু মূত্রতন্ত্রে প্রবেশ করে ইউরিন ইনফেকশন ঘটায়। প্রস্রাবের রাস্তা বা মূত্রনালী দিয়ে এসব জীবাণু মূত্রতন্ত্রে প্রবেশ করে। নারী-পুরুষভেদে সবারই প্রস্রাবের ইনফেকশন হতে পারে। তবে নারীদের মধ্যে এই রোগের সংক্ৰমণের হওয়ার প্রবণতা বেশি। এর কারণ হলো, নারীদের মূত্রনালী পুরুষদের মূত্রনালীর তুলনায় দৈর্ঘ্যে অনেক ছোট।,এ ছাড়া নারীদের মূত্রনালী পায়ুপথের খুব কাছাকাছি অবস্থিত। ফলে ব্যাকটেরিয়া পায়ুপথ থেকে মূত্রনালীতে প্রবেশ করে প্রস্রাবের সংক্ৰমণ ঘটানোর আশঙ্কা বেড়ে যায়।,যেসব কারণে ইউরিন ইনফেকশনের আশঙ্কা বেড়ে যায়—,● পর্যাপ্ত পানি পান না করলে,● মূত্রতন্ত্রের স্বাভাবিক প্রবাহে বাধা সৃষ্টি করে এমন রোগ হলে। যেমন: কিডনিতে পাথর হওয়া,● যৌনাঙ্গ পরিষ্কার ও শুকনো না রাখলে,●  যেকোনো কারণে রোগ প্রতিরোধ ক্ষমতা কমে গেলে। যেমন: টাইপ ২ ডায়াবেটিস অথবা এইচআইভি আক্রান্ত হলে, কেমোথেরাপি অথবা দীর্ঘদিন ধরে স্টেরয়েড জাতীয় ঔষধ সেবনকালে, গর্ভধারণ করলে,● মূত্রথলি পুরোপুরি খালি করতে বাধা সৃষ্টি করে এমন রোগ হলে। যেমন: পুরুষদের 'প্রস্টেট গ্রন্থি' বড় হয়ে যাওয়া, শিশুদের কোষ্ঠকাঠিন্য অথবা স্নায়ুতন্ত্রের কোনো অসুখ,●  মাসিক চিরতরে বন্ধ হয়ে গেলে। এই ঘটনাকে 'মেনোপজ' বলা হয়। এক্ষেত্রে ইস্ট্রোজেন নামক হরমোন কমে যাওয়ায় সংক্ৰমণ প্রবণতা বেড়ে যায়,●  প্রস্রাবের রাস্তায় নল বা ক্যাথেটার পরানো থাকলে,●  আগে প্রস্রাবের ইনফেকশন হয়ে থাকলে,ইউরিন ইনফেকশন প্রতিরোধে করণীয়,প্রস্রাবের ইনফেকশন সবসময় প্রতিরোধ করা সম্ভব না হলেও কিছু নিয়ম মেনে চললে ইনফেকশন হওয়ার প্রবণতা কমিয়ে আনা যায়।,যা করবেন,● টয়লেটে টিস্যু ব্যবহারের সময়ে সামনে থেকে পেছনে পরিষ্কার করুন,● যৌনাঙ্গ শুকনো ও পরিষ্কার রাখুন।,● প্রচুর পানি পান করুন। দৈনিক কমপক্ষে ৬ থেকে ৮ গ্লাস পানি পান করা উচিত,● বাথটাব বা পুকুরে গোসল করার পরিবর্তে শাওয়ার কিংবা বালতির সাহায্যে গোসল করুন,●  প্রস্রাব করার সময়ে মূত্রথলি সম্পূর্ণ খালি করার চেষ্টা করুন,● সহবাসের আগে ও পরে যৌনাঙ্গ পানি দিয়ে ধুয়ে ফেলুন,● সহবাসের পরে যত তাড়াতাড়ি সম্ভব প্রস্রাব করুন,●  সুতি কাপড়ের ঢিলেঢালা অন্তর্বাস ব্যবহার করুন।,●  ১ থেকে ৩ বছর বয়সী বাচ্চার ডায়পার বা কাপড়ের ন্যাপি নিয়মিত পরিবর্তন করুন।,যা করবেন না,●  প্রস্রাবের বেগ আসলে তা ধরে রাখবেন না,●  প্রস্রাব করার সময়ে তাড়াহুড়ো করবেন না,●  যৌনাঙ্গে সুগন্ধি সাবান অথবা ট্যালকম পাউডার ব্যবহার করবেন না,●   সিনথেটিক কাপড়ের (যেমন: নাইলন) তৈরি আঁটসাঁট অন্তর্বাস ব্যবহার করবেন না,●   আঁটসাঁট পায়জামা পরবেন না,●   চিনিযুক্ত খাবার ও পানীয় খাবেন না। এগুলো জীবাণু বেড়ে উঠতে সাহায্য করতে পারে,●  যেসব কনডম অথবা ডায়াফ্রামে শুক্রাণু ধ্বংস করার পিচ্ছিলকারক থাকে সেগুলো ব্যবহার করবেন না। এর পরিবর্তে ভিন্ন ধরনের কনডম ও লুব্রিকেন্ট কিংবা জন্ম নিয়ন্ত্রণের বিকল্প পদ্ধতি ব্যবহার করুন।,ইউরিন ইনফেকশনের চিকিৎসা,ইউরিন ইনফেকশনের লক্ষণ দেখা দিলে সেগুলো উপেক্ষা না করে একজন ডাক্তারের পরামর্শ নিন। ডাক্তার প্রস্রাব পরীক্ষা করানোর পাশাপাশি প্রয়োজনবোধে উপযুক্ত অ্যান্টিবায়োটিক সেবনের পরামর্শ দিতে পারেন।,অ্যান্টিবায়োটিকের সম্পূর্ণ কোর্স শেষ করা গুরুত্বপূর্ণ। লক্ষণগুলো কমে আসতে শুরু করলেও প্রেসক্রিপশন অনুযায়ী ওষুধের কোর্স সম্পন্ন করতে হবে।,সাধারণত ওষুধ খাওয়া শুরু করার ২-৩ দিনের মধ্যে লক্ষণগুলো কমতে শুরু করে। যদি ওষুধের কোর্স সম্পন্ন করার পরেও লক্ষণের উন্নতি না হয় তাহলে দ্রুত ডাক্তারের পরামর্শ নেওয়া জরুরি।,যে কারণে পুরুষের তুলনায় নারীরা বেশি আক্রান্ত হন,রক্তে শর্করার মাত্রা বেশি থাকলে ইউরিন ইনফেকশনের আশঙ্কা থাকে। ইউরিনারি ট্র্যাক্ট ইনফেকশনের মূল কারণ 'ই কোলাই ব্যাকটেরিয়া'। আমাদের অন্ত্রেই এই ব্যাকটেরিয়া থাকে। ইউরিনারি ট্র্যাক্টের মাধ্যমে এই ব্যাকটেরিয়া শরীরে প্রবেশ করলেই সমস্যা দেখা দেয়।,ইউরিন ইনফেকশনের জন্য নারীদের যৌনাঙ্গের গঠনও কিছু দায়ী। যেহেতু এর গঠন উন্মুক্ত, তাই কর্মক্ষেত্র, শপিং মলে কমন টয়লেট ব্যবহারে সমস্যায় পড়তে হয়। এ ছাড়াও পিরিয়ডের সমস্যা, নিয়মিতভাবে হরমোনের ওষুধ খাওয়া ইত্যাদি কারণে ইউরিন ইনফেকশন হয়।,নারীদের মূত্রদ্বারের কাছেই থাকে মলদ্বার। এই কারণেও কিন্তু ইনফেকশনের সমস্যা অনেক বেশি হয়। অনেক সময় যৌনতা থেকেও হতে পারে ইউরিন ইনফেকশন।,"
ঝাল চাপ আর ঝরঝরে পোলাওয়ের মুক্তা বিরিয়ানি ঘর,"খিলগাঁও রেলগেট থেকে রিকশা করে তিলপাপাড়া হয়ে গোড়ান যাওয়ার পথে পড়ে মুক্তা বিরিয়ানী ঘর। নাম বললে আশপাশের মানুষ থেকেও চিনে নিতে পারবেন। তবে এখন দোকান রয়েছে ২টি। ২ ভাই আকরাম খান ও আরমান খান চালাচ্ছেন ২ দোকান। এর ভেতর আদি দোকানটির দায়িত্বে আছেন আরমান। আকরাম একই নামে ভিন্ন জায়গায় দোকান চালাচ্ছেন।,গিয়েছিলাম আদি দোকানটিতেই। লাল অক্ষরে জ্বলজ্বল করছে এর নাম। পুরো ঢাকাতেই চাপ-পোলাওয়ের জন্য খ্যাতি রয়েছে মুক্তা বিরিয়ানি ঘরের। এ ছাড়া, তাদের আস্ত কবুতর পোলাও ও ডাক রোস্ট পোলাওয়ের খ্যাতিও সুবিদিত।,তবে কবুতর ও হাঁসের আইটেম এখন বন্ধ আছে বলে জানালেন ক্যাশে বসা পিয়াস। এখন গরুর তেহারি, গরুর চাপ পোলাওয়ের মতো আইটেমগুলোই বেশি চলছে।,পিয়াস জানালেন, শীতের আগে থেকে আবার চালু হবে ডাক রোস্ট ও আস্ত কবুতর পোলাও।,আস্ত কবুতরের ভুনার স্বাদ নিতে না পারলেও সেটি খুব ভালোভাবেই পূরণ হয়ে গেল গরুর চাপ পোলাওয়ের সৌজন্যে। এক প্লেট সাদা পোলাও ও গরুর চাপের দাম ২০০ টাকা। পোলাও পরিমিত, ঝরঝরে। একজনের জন্য ঠিকঠাক। চাপের মাংসটি আকৃতিতে বেশ বড়।,সুসিদ্ধ মাংসের বড় টুকরোটি স্বাদের দিক থেকেও বেশ ঝাঁঝালো ঝাল স্বাদের। জানা গেল, মাংসে কাঁচা মরিচের বাটা ব্যবহার করা হয়। তাই ঝালটি মাংসে ভালোভাবে ছড়িয়ে পড়ে। সাদা পোলাওয়ের সঙ্গে এই ঝাল মাংস বেশ চমৎকার রসায়ন তৈরি করে।,,এর বাইরে বেশ কয়েকজনকে দেখা গেলো তেহারি খেতে। পিয়াস জানালেন, তেহারি দামে তুলনামূলক সুলভ। তাই অনেকেরই পছন্দ। তবে তাদের দোকানের সুখ্যাতির মূলে সেই বিখ্যাত চাপ পোলাও।,তিনি দোকানের ক্যাশে বসছেন ৭ বছর ধরে। আরও তথ্যের জন্য বললেন মহাজনের কথা। মহাজন বলতে আরমান খান।,দোকানটি প্রতিষ্ঠা করেন আরমানের বাবা নিজামুদ্দিন খান। সে বহু আগের কথা। ঢাকার গুলিস্তান থেকে কাছেই ফুলবাড়িয়া বাসস্ট্যান্ডে ছিল তার ভাতের হোটেল। ভাত, ডাল, মাছ, মাংস, সবজি সবই মিলত সেখানে। ঝাল বেশি দিয়ে চমৎকার গরুর মাংস রান্নার জন্য খ্যাতি ছড়িয়ে পড়ে হোটেলটির।,এরপর ১৯৭১, শুরু হয় মহান মুক্তিযুদ্ধ। ফুলবাড়িয়ার ওই অঞ্চলে পাকিস্তানি হানাদারদের ক্যাম্প বসে। দোকানটি পুড়িয়ে দেয় তারা। সদ্য স্বাধীন বাংলাদেশে আবার নতুন করে খাবারের ব্যবসা শুরু করার মতো পুঁজি তার ছিল না। তাই অন্য কিছু পেশায় ছিলেন নিজামুদ্দিন খান। দেখতে দেখতে কেটে গেল ১৫ বছর।,,১৯৮৬ সালের দিকে তিনি ঠিক করলেন, আবার খাবারের ব্যবসাতেই ফিরবেন। ১৯৮৭ সালের জানুয়ারির তীব্র শীতের ভেতর ঝাল করে রান্না করা গরুর চাপের মাংস আর পোলাও নিয়ে ছোট পরিসরে শুরু করলেন দোকান। সবচেয়ে ছোট মেয়ের নামে দোকানের নাম রাখলেন মুক্তা বিরিয়ানি ঘর।,শুরুতে এই একটি আইটেমই ছিল দোকানে। তারপর অন্যান্যগুলো আসে। কবুতর ভুনা ও পোলাও তুলনামূলক নতুন আইটেম। তবে শুরু থেকেই সাদা পোলাও ও চাপের জন্যই খ্যাতি পায় মুক্তা বিরিয়ানি ঘর।,তখন এটি ছিল টিনের চালা দেওয়া ছোট একটি দোকান। একবারে বসতে পারতেন ৭-৮ জন। কালক্রমে দোকানটি আরও সমৃদ্ধ হয়েছে। এখন ভেতরে আছে ৬টি টেবিল। প্রতিটিতে ৪/৫ জন করে ২৪-৩০ জন বসতে পারেন একসঙ্গে। ক্যাশ কাউন্টারের বিপরীত দিকে থাকা সবুজ দেয়ালের এই ঘরটি আপনারা পেতে পারেন কোনো ক্যান্টিন বা সাবেকি আমলের কোনো ফুড কেবিনের ছাপ।,২০১৪ সালে প্রয়াত হন নিজামুদ্দিন। তারপর কিছুদিন একসঙ্গে থাকলেও পরে ২ ভাই আলাদাভাবে ব্যবসা করছেন। আরমান আদি দোকানটি দেখছেন। বড় ভাই আকরাম একই নামে অন্য জায়গায় দোকান শুরু করেছেন। তবে আরমানের দোকানটি চাপ পোলাও ও আকরামের দোকানটি তেহারির জন্য আলাদাভাবে খ্যাত।,দোকানে স্থানীয় মানুষের বাইরে পা পড়েছে খ্যাতিমান অনেকের। আরমান জানালেন, বাংলাদেশ জাতীয় ক্রিকেট দলের সাবেক তারকা ক্রিকেটার মোহাম্মদ আশরাফুল এখানে অনেকবার এসেছেন। সেই কিশোর বয়স থেকে এখনো তিনি এই চাপ পোলাওয়ের ভক্ত।,৯০ দশকে একবার আইয়ুব বাচ্চু তার ব্যান্ড এলআরবির সদস্যদের নিয়ে এসেছিলেন এখানে খেতে। চট্টগ্রামের ছেলে হওয়ায় আইয়ুব বাচ্চুর কাছে মেজবানি মাংসের মতো আইটেম ছিল সুপরিচিত। কাঁচামরিচ বেটে বেশি করে দেওয়া ঝালের এই চাপের স্বাদ নাকি অভিনব মনে হয়েছিল তার কাছে!,দোকান প্রতিদিন খোলা হয় দুপুর ১২টায়। খোলা থাকে রাত ১২টার কাছাকাছি পর্যন্ত।,পিয়াস জানান, রান্না সব হয় মহাজনের (আরমান খান) বাড়িতে। সেখান থেকে আসে। হোটেলে রান্নার ব্যবস্থা নেই।,রান্না করা হয় হিসাব করে। তাই খাবার নষ্ট হয় না। গরম গরম পরিবেশন করা হয়। মাংস সকালে রান্না করা হয়, দুপুরে নিয়ে আসা হয়। এরপর আরও কয়েক দফা গরম করে মাংস আনা হয়।,গরুর চাপটি নিজামুদ্দিন বেশ ঝাল করে রাঁধতেন। তার সেই রেসিপিই এখনো পুঙ্খানুপুঙ্খভাবে অনুসরণ করা হয়। তবে তেহারি, ডাক রোস্ট ও আস্ত কবুতরের মাখো মাখো ভুনায় ঝাল খুবে বেশি দেওয়া হয় না বলে জানান পিয়াস।,গরুর মাংস তারা সাধারণত স্থানীয় বাজার থেকেই নেন। চাপ ও তেহারির জন্য আলাদাভাবে মাংস সাইজ করে নেওয়া হয়। এর বাইরে আছে তাদের নিজস্ব ফিরনি, জর্দা ও বোরহানি। সব আইটেম আরমান খানের তত্ত্বাবধানে বাড়িতে তৈরি। তাই হোটেলসুলভ আলাদা স্বাদ নয়, বরং এ থেকে বাড়ির খাবারের সতেজ স্বাদ পাওয়া যায় বলেই জানালেন তারা।,"
যা খেলে বাড়বে রক্তের হিমোগ্লোবিন,"হিমোগ্লোবিন মূলত রক্তে অবস্থিত প্রোটিন। এটি রক্তের লোহিত রক্ত কণিকায় থাকে এবং রক্তের মাঝে প্রয়োজনীয় ঘনত্ব বজায় রাখে। এই হিমোগ্লোবিনের কারণেই রক্ত লাল হয়।,হিমোগ্লোবিনের মূল কাজ হল দেহের প্রতিটি অংশে প্রয়োজনীয় অক্সিজেন রক্তের মাধ্যমে পৌঁছে দেওয়া। রক্তে হিমোগ্লোবিনের পরিমাণ কমে গেলে অ্যানিমিয়াসহ বিভিন্ন শারীরিক সমস্যা যেমন মাথা ব্যথা, শ্বাসকষ্ট, দুর্বলতা, ক্ষুধামন্দা ইত্যাদি দেখা দিতে পারে।,একজন পুরুষের দেহে হিমোগ্লোবিনের স্বাভাবিক মাত্রা প্রতি ডেসিলিটারে ১৩.৫ থেকে ১৭.৫ গ্রাম। নারীদের রক্তে ১২-১৫.৫/১৬ গ্রাম। তবে অনেকেরই রক্তে হিমোগ্লোবিনের মাত্রা কম থাকে।,ঢাকা বিশ্ববিদ্যালয়ের অধিভুক্ত গার্হস্থ্য অর্থনীতি কলেজের খাদ্য ও পুষ্টিবিজ্ঞানের সহযোগী অধ্যাপক শম্পা শারমিন খানের কাছ থেকে চলুন জেনে নিই কী কী খেলে রক্তে হিমোগ্লোবিনের পরিমাণ বাড়বে।,,প্রাণিজ খাদ্য,কলিজা, ডিম, দুধ, মাংসের মতো প্রাণিজ খাদ্য থেকে খুব সহজে হিম (হিমোগ্লোবিনের অপ্রোটিন অংশ হিম+গ্লোবিন) তৈরি হয় এবং তা শরীরে খুব দ্রুত শোষণ হয়। উদ্ভিজ্জ উৎস থেকে সেই পরিমাণে হিম তৈরি হতে পারে না বলে প্রাণিজ উৎসকে বেশি প্রাধান্য দেওয়া হয়।,ভিটামিন সি সমৃদ্ধ খাবার,ভিটামিন সির অভাব হলেও রক্তে হিমোগ্লোবিন কমে যেতে পারে। কমলা, লেবু, স্ট্রবেরি, টমেটো, গোলমরিচ ইত্যাদিতে প্রচুর পরিমাণে ভিটামিন সি থাকে। এগুলো লৌহ শোষণে সহায়তা করে ফলে রক্তে হিমোগ্লোবিন বাড়ে।,রঙিন সবজি ও ফল,ডালিম, আপেল, বিট, লাল আঙ্গুর, ব্রকলি এগুলোতে রয়েছে আয়রন, ক্যালসিয়াম ও ফাইবার, যা রক্তের হিমোগ্লোবিন বাড়াতে সহায়ক। এগুলোর মধ্যে ডালিম খুব দ্রুত রক্তে হিমোগ্লোবিন বাড়ায়।,সামুদ্রিক মাছ,সামুদ্রিক মাছ থেকে লৌহ পাওয়া যায়, যা হিমোগ্লোবিন বাড়ানোর জন্য খুবই উপযোগী।"
পা মচকানোর আধুনিক বিজ্ঞানসম্মত চিকিৎসা,"পা মচকে যাওয়া আমাদের প্রাত্যহিক জীবনের একটি পরিচিত সমস্যা। জীবনের কোনো না সময় আমাদের এই সমস্যার সম্মুখীন হতে হয়। অনেকেই এই সমস্যা দীর্ঘদিন ধরে বয়ে বেড়াচ্ছেন। আবার অনেকে আছেন এই সমস্যা সমাধানের জন্য অনেক ধরনের সনাতন চিকিৎসাব্যবস্থা গ্রহণ করে থাকেন, যা মোটেই বিজ্ঞানসম্মত নয়। যে কারণে অনেকেই এই সমস্যা থেকে মুক্তি পাচ্ছেন না।,পা মচকানো বা অন্যান্য সফট টিস্যু ইনজুরির আধুনিক বিজ্ঞানসম্মত চিকিৎসার বিষয়টি তুলে ধরা হলো এই লেখায়।,দোবইস অ্যান্ড ইসকুলিয়ার ২০১৯ সালে আধুনিক এই চিকিৎসা পদ্ধতি (পিস অ্যান্ড লাভ) আবিষ্কার করেন।,পি—প্রোটেকশন,প্রথমেই আমাদের যেটা করতে হবে, তা হলো—আক্রান্ত জায়গাটিকে সুরক্ষা দিতে হবে, যাতে তা আর কোনোভাবে ক্ষতিগ্রস্ত না হয়। আমরা বিভিন্নভাবে এই সুরক্ষা দিতে পারি। যেমন: প্লাস্টার, কোনো অর্থোটিক্স ডিভাইস, ক্রেপ ব্যান্ডেজ ইত্যাদি। এই অবস্থার উদ্দেশ্য হচ্ছে আমরা যাতে আক্রান্ত জায়গায় কোনো লোড না নেই এবং নড়াচড়া যাতে না করতে পারি। এইভাবে থাকতে হবে ১-৩ দিন পর্যন্ত। এতে যে উপকার হবে, তা হলো—,* আমাদের টিস্যুর ভেতরে রক্তক্ষরণ বন্ধ হবে,* যেসব টিস্যুর ফাইবারগুলো ক্ষতিগ্রস্ত হয়েছে, সেগুলোর অবস্থা আরও খারাপ হবে না,* যেসব কারণে টিস্যুগুলো  আরও ক্ষতিগ্রস্ত হবে, তা প্রতিরোধ করবে,ই—এলিভেট,পরের ধাপ হবে আক্রান্ত জায়গাটি যথাসম্ভব উঁচু করে রাখতে হবে (আক্রান্ত জায়গাটি হার্ট লেবেলের উপরে রাখতে হবে)। এর ফলে ক্ষতিগ্রস্ত টিস্যুগুলোর মধ্যে যে অতিরিক্ত পানি জমা হবে, তা দ্রুত বের করে দিয়ে হিলিং প্রসেসকে তরান্বিত করবে।,অ্যা—অ্যাভোয়েড অ্যান্টি ইনফ্ল্যামেটরি,সচরাচর আমরা যেটা করি, এই ধরনের সমস্যায় আমরা প্রথমেই ব্যথার ওষুধ খাই এবং বরফের সেঁক দিতে বলি। এটি কোনোভাবেই করা যাবে না। কারণ ব্যথার ওষুধ ও বরফের সেঁক টিস্যু হিলিংকে বাধাগ্রস্ত করে।,আমাদের শরীরের প্রাকৃতিক সুরক্ষা বা আঘাত থেকে সুস্থ হওয়ার যে স্বাভাবিক প্রক্রিয়া, পুরোপুরি সেরে ওঠার ক্ষেত্রে এটি খুবই গুরুত্বপূর্ণ। ব্যথার ওষুধ এই স্বাভাবিক প্রক্রিয়াকে বাধাগ্রস্ত করে। প্রাথমিক পর্যায়ে ব্যথার ওষুধ দ্রুত ব্যথা কমাতে সাহায্য করলেও দীর্ঘমেয়াদে এর প্রভাব অত্যন্ত ক্ষতিকর।,এ ছাড়া কোনোভাবেই বরফের সেঁক দেওয়া যাবে না। কারণ বরফ ইনফ্ল্যামেশন প্রক্রিয়াকে বাধাগ্রস্ত করে, নতুন করে টিস্যুতে রক্ত সঞ্চালনে বাধা দেয়, টিস্যুতে অক্সিজেনের ঘাটতি তৈরি করে। যেকোনো ধরনের টিস্যুর সেরে ওঠার জন্য প্রয়োজন অধিকসংখ্যক রক্তের ২টি উপাদান—নিউট্রিফিল ও ম্যাক্রোফেজ, যা তৈরিতে বাধা দেয় বরফ। এর ফলে টিস্যুর রিজেনারেশন ও কোলাজেন সিনথেসিস বাধাগ্রস্ত হয়, যা টিস্যুর হিলিং প্রসেসয়ের জন্য অনস্বীকার্য।,সি—কমপ্রেস,এই ধাপে আক্রান্ত জায়গাটি কোনো কিছু দিয়ে চাপ দিয়ে রাখা, যাতে ক্ষতিগ্রস্ত টিস্যুগুলোর মধ্যে যে অতিরিক্ত পানি বা রক্তক্ষরণ হবে, তা দ্রুত কমে যাবে। বিভিন্ন ধরনের টেপিং বা ব্যান্ডেজের মাধ্যমে আমরা এটি করতে পারি।,ই—এডুকেট,এটি খুবই গুরুত্বপূর্ণ। সমস্যা সম্পর্কে রোগীকে পর্যাপ্ত ধারণা দিতে হবে। কেন হয়েছে, কীভাবে হয়েছে, কীভাবে এই সমস্যা থেকে পরিত্রাণ পাওয়া যাবে এবং ভালো হতে কতদিন সময় লাগবে—এসব বিষয়ে রোগীকে স্পষ্ট ধারণা দিতে হবে। সফট টিস্যু ইনজুরির ক্ষেত্রে দ্রুত যেকোনো পদ্ধতি, যেমন: ইনজেকশন বা অপারেশন ইত্যাদি পন্থা অবলম্বন করা থেকে বিরত থাকতে হবে, যা অত্যন্ত ক্ষতিকর।,এবার তুলে ধরা যাক লাভ অ্যাপ্রোচের বিষয়টি।,এল—লোড,ব্যথা পাওয়ার ১-২ দিন পরে আমাদের লোড অ্যাপ্রোচ শুরু করতে হবে। সেগুলো হলো—,* যত দ্রুত সম্ভব আমাদের নড়াচড়া ও এক্সারসাইজ শুরু করতে হবে,* স্বাভাবিক কার্যক্রম শুরু করতে হবে, যেগুলোতে ব্যথা বাড়বে না,* ধীরে ধীরে লোড বাড়াতে হবে, যার ফলে টিস্যুগুলোও দ্রুত হিলিং হবে এবং টিস্যুগুলির ওপর লোড নেওয়ার সহ্যক্ষমতা বাড়বে,ও—অপটিমিজম,গুরুত্বপূর্ণ ব্যাপার হচ্ছে আমাদের যেকোনো ইনজুরিতে যথেষ্ট ইতিবাচক থাকতে হবে। ভয়, বিষণ্ণতা—এগুলো আমাদের সমস্যাকে আরও বাড়িয়ে তুলবে (গবেষণায় প্রমাণিত)। এক্ষেত্রে আমাদের যথেষ্ট বাস্তববাদী হতে হবে।,ভি—ভাস্কুলারাইজেশন,এই ধরনের ইনজুরিতে কার্ডিওভাস্কুলার শারীরিক পরিশ্রমের কোনো বিকল্প নেই। ব্যথামুক্ত কার্ডিওভাস্কুলার কার্যক্রম আমাদের ইনজুরির জায়গায় রক্ত চলাচল বাড়িয়ে দ্রুত টিস্যুগুলো সারিয়ে তুলতে সাহায্য করে।,ই—এক্সারসাইজ,গবেষণায় প্রতীয়মান যে, পা মচকানোর ক্ষেত্রে সবচেয়ে আধুনিক চিকিৎসা হচ্ছে বিভিন্ন ধরনের থেরাপিউটিক এক্সারসাইজ, যা আমাদের শক্তি, মুভমেন্ট, জয়েন্টের দৃঢ়তা বাড়াবে।,* পা মচকানো হতে দ্রুত আরোগ্য হতে হলে অতিসত্বর একজন ফিজিওথেরাপি চিকিৎসকের পরামর্শ অনুযায়ী চিকিৎসা নিবেন।,মো. জাহিদ হোসেনসহকারী অধ্যাপক, ফিজিওথেরাপি অ্যান্ড রিহ্যাবিলিটেশন বিভাগ
যশোর বিজ্ঞান ও প্রযুক্তি বিশ্ববিদ্যালয়"
ত্বক ও চুলের ওপর মানসিক চাপের প্রভাব কতটা,"ঘরে-বাইরে প্রতিনিয়ত কাজের চাপ, সম্পর্কের টানাপোড়েন বা শারীরিক অসুস্থতা, নানা কারণেই বাড়তে পারে মানসিক চাপ বা স্ট্রেস। দীর্ঘ সময় মানসিক চাপে থাকলে তা যেমন মানসিক স্বাস্থ্যের জন্য ক্ষতিকর, তেমন শারীরিক স্বাস্থ্যেও এর নেতিবাচক প্রভাব পড়ে।,বিভিন্ন গবেষণায় দেখা গেছে, দীর্ঘদিন মানসিক চাপে ভুগতে থাকলে তা ত্বক ও চুলের ওপর মারাত্মক ক্ষতিকর প্রভাব ফেলতে পারে।,ত্বকের লাবণ্য কমে যাওয়া, ত্বকে বয়সের ছাপ দ্রুত পড়ে যাওয়া, চুল পড়া এই সবই হতে পারে মানসিক চাপ থেকে। অবসাদ, মন খারাপ, ক্লান্তি থেকে হতে পারে গা-হাত-পায়ে ব্যাথা, মাইগ্রেনের সমস্যা এবং ত্বক ও চুলের সমস্যা।,নর্দার্ন ইন্টারন্যাশনাল মেডিক্যাল কলেজ ও হাসপাতালের ত্বক ও যৌনরোগ বিভাগের সহকারী অধ্যাপক ডাক্তার তাসনীম খানের কাছ থেকে চলুন জেনে নিই মানসিক চাপের প্রভাবে আমাদের ত্বক এবং চুলে কী ধরনের ক্ষতি হতে পারে –,ত্বকের ওপর মানসিক চাপের প্রভাব,● অতিরিক্ত মানসিক চাপের কারণে শরীর ট্রেস হরমোন নিসঃরণ করে। যার ফলে প্রাপ্তবয়স্ক মানুষের ত্বকে তেল উৎপাদন বেড়ে যায়। যারা দীর্ঘদিন ধরে মানসিক চাপে ভুগছেন তাদের হরমোনাল ইমব্যালেন্সের কারণে ব্রন হতে পারে৷,● স্ট্রেসের কারণে শরীরে কোলাজেন হরমোনের (যে হরমোন ত্বক টানটান রাখতে সহায়তা করে) ব্রেক ডাউন হয়। ফলে ত্বক কুঁচকে যাওয়া বা বলিরেখা পড়ার মতো সমস্যা দেখা দিতে পারে।,● অতিরিক্ত মানসিক চাপের কারণে শরীরে কর্টিসল নামক হরমোন বেড়ে যায়। ফলে শরীরের রোগ প্রতিরোধ ক্ষমতা কমে যায়। এর ফলে ত্বকে চুলকানিসহ অন্যান্য চর্মরোগ দেখা দিতে পারে।,● মানসিক চাপের ফলে বেশিরভাগ মানুষের ঘুমের সমস্যা দেখা দেয়। রাতে ভালো ঘুম না হলে চোখের নিচে কালি পড়ে এবং ত্বকের স্বাভাবিক লাবণ্য কমে যায়।,● অতিরিক্ত মানসিক চাপের ফলে ত্বক মলিন ও নিষ্প্রাণ হয়ে যেতে পারে। যার কারণে বয়সের আগেই ত্বকে বয়সের ছাপ পড়ার একটা প্রবণতা তৈরি হয়৷,● মানসিক চাপের কারণে অনেকেই খাওয়া-দাওয়ার ব্যাপারে উদাসীন হয়ে পড়েন। পর্যাপ্ত পানি পান করেন না। ফলে ত্বকে ক্ষতিকর প্রভাব পড়ে।,চুলের ওপর মানসিক স্বাস্থ্যের প্রভাব,● দীর্ঘকাল প্রচণ্ড মানসিক চাপে ভুগতে থাকলে ২-৩ মাস পর থেকে খেয়াল করবেন, আপনার অতিরিক্ত চুল পড়ছে, চুল পাতলা হয়ে যাচ্ছে বা নষ্ট হয়ে যাচ্ছে। অতিরিক্ত স্ট্রেস চুল পড়ার অন্যতম কারণ। এটা শারীরিক বা মানসিক যেকোনো ধরনের স্ট্রেসের কারণেই হতে পারে। যেমন গর্ভাবস্থায়, কোনো পরীক্ষার আগে সেটা নিয়ে অতিরিক্ত উদ্বিগ্ন থাকলে, পারিবারিক কোনো বিষয় নিয়ে চিন্তিত থাকলেও প্রচুর চুল পড়তে পারে।,● মানসিক অবসাদে ভুগতে থাকলে বেশিরভাগ সময় মানুষ নিজের ব্যাপারে উদাসীন থাকেন। নিজের বা নিজের শরীরের যত্ন নিতে ভুলে যান। হয়তো চুলের যত্ন নেন না ঠিকমতো অনেকদিন ধরে। ফলে চুল পড়তে পারে বা ক্ষতিগ্রস্ত হতে পারে৷,● এ ছাড়া অতিরিক্ত মানসিক চাপের ফলে শরীরে অতিমাত্রায় হরমোন নিসঃরিত হয়। ফলে অল্প বয়সে চুল পেকে যায়।,কীভাবে কমাবেন মানসিক চাপ?,বহুদিন ধরে মানসিক চাপে ভুগতে থাকার ফলে ত্বক ও চুলের যে ক্ষতি হয়, তার একমাত্র সমাধান মানসিক চাপমুক্ত থাকা। নিজের মানসিক ও শারীরিক স্বাস্থ্যের যত্ন নেওয়া। কারণ মন ও শরীর একে অপরের পরিপূরক। তাই শরীরকে ঠিক রাখতে হলে অবশ্যই আপনার মনের যত্ন নিতে হবে।,চাপমুক্ত থাকার জন্য ব্যায়াম করতে পারেন। প্রতিদিন অন্তত ৭-৮ ঘণ্টা ঘুমানোর চেষ্টা করা উচিত। স্বাস্থ্যকর খাদ্যাভ্যাস গড়ে তুলুন এবং পর্যাপ্ত পানি পান করুন।,মানসিক চাপ যদি নিজে কোনোভাবেই কমাতে না পারেন তাহলে অবশ্যই একজন বিশেষজ্ঞের পরামর্শ নিতে হবে।,"
শিশুকে ডেঙ্গু থেকে রক্ষা করবেন যেভাবে,"ডেঙ্গু মশাবাহিত ভাইরাল রোগ। সাধারণত বর্ষাকালে এর প্রকোপ বেড়ে যায়। তবে কয়েক বছর ধরে শুধু বর্ষাকালের মধ্যে সীমাবদ্ধ নেই এডিস মশার আক্রমণ। বছরের অনেকটা সময় জুড়েই থাকছে ডেঙ্গুজ্বর। সবচেয়ে বড় আশঙ্কার কথা হলো, চলতি বছর ডেঙ্গু আক্রান্ত রোগীদের মধ্যে শিশুদের সংখ্যা অনেক বেশি।,শিশুদের ডেঙ্গু সুরক্ষা মূলত প্রতিরোধমূলক ব্যবস্থা নেওয়ার ওপর নির্ভরশীল।,তাই আপনার শিশুকে প্রাণঘাতী এই রোগ থেকে রক্ষা করতে হলে মেনে চলতে হবে কিছু বিষয়।,মশার প্রজননস্থল ধ্বংস করা,মূলত এডিস মশার কামড় এড়িয়ে চলাই ডেঙ্গু প্রতিরোধের প্রধান উপায়। এডিস মশা সাধারণত আবদ্ধ পানিতে বংশবৃদ্ধি করে। তাই মশার আবাসস্থল ধ্বংস করে মশার বংশবিস্তার প্রতিরোধ করতে হবে।,আপনার বাড়ির কাছাকাছি কোথাও এডিস মশার বংশবিস্তারের উপযোগী পানি জমে আছে কি না তা খেয়াল রাখুন।,৩ দিন পরপর পানির খালি বোতল, ফুলের টব, ভাঙা বালতি-মগ, পুরোনো টায়ার ও ডাবের খোলা প্রভৃতিতে জমে থাকা পানি ফেলে দিন।,মশা বর্জ্য ও ময়লায় আকৃষ্ট হয়। তাই আপনার বাড়ি ও বাড়ির আশপাশ পরিষ্কার রাখুন।,মশা নিরোধক ব্যবহার করুন,শরীরের উন্মুক্ত স্থানে মশা ও অন্যান্য পোকামাকড় প্রতিরোধক ক্রিম বা স্প্রে ব্যবহার করুন। তবে এগুলো ব্যবহারের সময় শিশুর বয়স ও শিশুর ত্বকের জন্য ক্ষতিকর কি না সে বিষয়ে লক্ষ্য রাখুন। প্রতিরোধক কেনার সময় প্যাকেটের গায়ে থাকা নির্দেশনা ভালোভাবে পড়ুন।,মশারি,মশার কামড় থেকে বাঁচতে ঘুমানোর সময় শিশুর বিছানায় মশারি ব্যবহার করুন।,সুরক্ষার জন্য পোশাক,শিশু ঘরের বাইরে যাওয়ার সময় তাদের যথাসম্ভব গা ঢাকা পোশাক পরান। এক্ষেত্রে ফুলহাতা শার্ট ও টি-শার্ট, ফুল প্যান্ট, লম্বা ঝুলের ফ্রক, মোজা ও জুতা পরান।,ডেঙ্গু সচেতনতা,প্রতিবেশী ও আত্মীয়-স্বজনকে ডেঙ্গু প্রতিরোধ সম্পর্কে সচেতন করুন। তাদের বাড়ি-ঘর ও আশেপাশের এলাকা পরিচ্ছন্ন রাখতে উদ্বুদ্ধ করুন।,স্থানীয় স্বাস্থ্যকর্মীদের সঙ্গে যোগাযোগ রাখুন এবং শিশুর জ্বর হলে দেরি না করে যত দ্রুত সম্ভব ডেঙ্গু পরীক্ষা করুন।"
"হাই কোলেস্টেরলে কী খাবেন, কী খাবেন না","সুস্বাস্থ্যই সুখের মূল। এই সুস্বাস্থ্যের পথে বাধা হয়ে দাঁড়ায় বিভিন্ন রকমের সমস্যা। তার মধ্যে একটি উচ্চমাত্রার কোলেস্টেরল।,হাই কোলেস্টেরল কীভাবে বোঝা যায় এবং এতে কী  খাওয়া উচিত এবং কী উচিত না সে বিষয়ে ইবনে সিনা ডায়াগনস্টিক অ্যান্ড কনসালটেশন সেন্টারের খাদ্য ও পুষ্টি বিশেষজ্ঞ নুশরাত জাহান জানিয়েছেন আমাদের।,কোলেস্টেরল কী,কোলেস্টেরল প্রাণীদেহের প্রতিটি টিস্যুতে উপস্থিত এক ধরনের ফ্যাট, যা শারীরবৃত্তীয় কাজে প্রয়োজন হয়। কোলেস্টেরল মানুষের রক্তের প্রোটিনের সঙ্গে মিশে লিপোপ্রোটিন তৈরি করে রক্তে প্রবাহিত হয়। এ ছাড়া কোলেস্টেরল আমাদের শরীরের বিভিন্ন স্টেরয়েড জাতীয় উপাদানের অগ্রদূত হিসেবেকাজ করে। শরীরে প্রয়োজনের অতিরিক্ত কোলেস্টেরল শরীরের জন্য ভয়াবহ রূপ ধারণ করতে পারে।,,,কোলেস্টেরলের ধরন,কোলেস্টেরল ২ ধরনের। এলডিএল ও এইচডিএল।,এইচডিএল হচ্ছে হাই ডেনসিটি লাইপোপ্রোটিন অর্থাৎ বেশি ঘনত্বযুক্ত লিপোপ্রোটিন শরীরের জন্য উপকারী। এই কোলেস্টেরল আমাদের কোষঝিল্লির তরলতা বজায় রাখে, পিত্তরস তৈরি করে, কিছু গুরুত্বপূর্ণ হরমোন তৈরি করতে ভূমিকা রাখে।,এলডিএল হচ্ছে লো ডেনসিটি লাইপোপ্রোটিন অর্থাৎ কম ঘনত্বযুক্ত লিপোপ্রোটিন বা খারাপ কোলেস্টেরল। এটি রক্তবাহী নালীগুলোতে জমে গিয়ে রক্তনালীকে সংকুচিত  করে ফেলে রক্ত প্রবাহে বাধা সৃষ্টি করে। ফলে হৃদরোগ ও স্ট্রোকের ঝুঁকি বাড়ে।,রক্তে লিপোপ্রোটিন অর্থাৎ ফ্যাটের পরিমাণ অনেক বেশি হলে সেটাকে হাই কোলেস্টেরল বলে। হাই কোলেস্টেরল মৃত্যু ঝুঁকি বাড়ায়। এটির কারণে হৃদপিণ্ডে বিভিন্ন রোগ সৃষ্টি হতে পারে। কোলেস্টেরল বেড়ে যাওয়ার বিভিন্ন কারণের মধ্যে অতিরিক্ত চর্বি জাতীয় খাবার, ওভার ওয়েট এবং ইনঅ্যাকটিভ ফিজিক্যাল লাইফস্টাইল গুরুত্বপূর্ণ।,নুশরাত জাহান জানান, একজন সুস্থ মানুষের প্রতিদিন ২০০ থেকে ৩০০ মিলিগ্রাম কোলেস্টেরল প্রয়োজন। তবে কারো যদি হৃদরোগ থাকে তাহলে অবশ্যই ২০০ মিলিগ্রামের বেশি কোলেস্টেরল তার জন্য ক্ষতিকর।,হাই কোলেস্টেরলের লক্ষণ,কোলেস্টেরল অতিরিক্ত মাত্রায় বেড়ে গেলে তেমন কোনো লক্ষণ দেখা যায় না। তবে ঘাম, ক্লান্তি বোধ, দুর্বলতা, ক্ষুধা হ্রাসের মতো উপসর্গ দেখা দিতে পারে। এ ছাড়া, চোখের ওপর ও নিচে হলুদ রঙের চর্বি জমা হতে পারে মত মোমের মতো। এ ছাড়া যদি কারো হার্ট অ্যাটাক, স্ট্রোক, এথোরোস্কেলেরোসিস হওয়ার পর্যায়ে চলে যায়, তখন বুকের বাম পাশে ব্যথা, প্রেসার বেড়ে যাওয়া, অথবা পায়ে ব্যথা এ ধরনের লক্ষণ দেখা দিতে পারে।,কী খাবেন, কী খাবেন না,হাই কোলেস্টেরল থেকে বাঁচতে খাদ্যাভ্যাসে পরিবর্তন আনা জরুরি। যদি কারো কোলেস্টেরল লেভেল বেড়ে যায় তার স্যাচুরেটেড ফ্যাট যেমন গরুর মাংস, খাসির মাংস, বড় চিংড়ি, অতিরিক্ত তেল ও চর্বি জাতীয় খাবার বাদ দেওয়া উচিত। এ ছাড়া প্রসেসড ফুড, জাঙ্ক ফুড পরিমিত পরিমাণে গ্রহণ করা উচিত।,সেইসঙ্গে ওমেগা ৩ জাতীয় খাবার যেমন আখরোট, ইলিশ, আঁশ জাতীয় খাবার যেমন শাকসবজি, ডাটা, আপেল, শস্য জাতীয় খাবার যেমন ওটস, লাল আটার রুটি, বার্লি, লাল চাল খাওয়া উচিত। এগুলো রক্তে কোলেস্টেরলের মাত্রা কমাতে সাহায্য করে।,তাছাড়া ব্যায়াম ও শারীরিক পরিশ্রম কোলেস্টেরলের মাত্রা কমাতে পারে। শারীরিক পরিশ্রম এইচডিএল কোলেস্টেরল বা 'ভালো কোলেস্টেরল' বাড়াতে সাহায্য করে। তাই সপ্তাহে অন্ততপক্ষে ৫ দিন ৩০ মিনিট করে ব্যায়াম বা হাঁটার অভ্যাস করুন।"
৬৫ বছরেও 'তরুণ' দেশবন্ধু সুইটমিট,"সময়টা ৫০ এর দশকের শেষ দিক। শচী মোহন গোপ তখন রাস্তায় বিক্রি করতেন দুধ, দই আর মাঠা। ১৯৫৮ সালে প্রতিষ্ঠা করলেন নিজের রেস্তোরাঁ। নাম দেশবন্ধু সুইটমিট অ্যান্ড রেস্টুরেন্ট। আইটেম হিসেবে এলো সকাল আর সন্ধ্যার জন্য পরোটা, লুচি। সঙ্গে হালুয়া, লাবড়া আর ৩-৪ প্রকারের মিষ্টি।,দেশবন্ধু হিসেবে পরিচিত ছিলেন চিত্তরঞ্জন দাশ (১৮৭০-১৯২৫)। তার সঙ্গে ঘনিষ্ঠ সম্পর্ক ছিল নেতাজি সুভাষচন্দ্র বসুর। তাদের জীবনদর্শন গভীরভাবে প্রভাবিত করেছিল শচী মোহনকে। আর তাই মতিঝিলে নিজের প্রতিষ্ঠা করা রেস্তোরাঁর নাম দেশবন্ধু দিয়েছিলেন।,সে সময় ইত্তেফাক পত্রিকার অফিস ছিল এর বিপরীতেই। সংবাদকর্মীরা নাশতা করতে আসতেন। সেখান থেকেই ছড়িয়ে গেল নাম।,এখানে প্রায় ৪২ বছর ধরে কাজ করছেন বাবুল দেবনাথ। তিনি জানালেন বিখ্যাতদের পদধূলি পড়ার কথা।,বললেন, 'এমন একটা সময় ছিল যখন কবি, লেখক, শিল্পীরা এদিকে আসতেন, আড্ডা দিতেন। এই হোটেলে ফিল্মের লোকজনও আসতেন। তখন তো গুলিস্তানের এদিকেই ছিল শহর। পুরান ঢাকাও খুব জমজমাট। আর তার সঙ্গে মতিঝিলের এদিকটাও ৬০ এর দশক থেকে গুরুত্বপূর্ণ হয়ে উঠছিল। এদিকে বাণিজ্যিক বিভিন্ন ভবনও ছিল। তখন আমাদের দোকানের বিপরীতে ইত্তেফাকের অফিস। প্রথমে মানিক মিয়া ছিলেন সম্পাদক, যুদ্ধের আগেই মারা যান। আমি তার গল্প শুনেছি। এখানে এক সময় আসতেন তিনি, সঙ্গে আরও নামকরা সব সাংবাদিক।',বাবুল দেবনাথ ৮০ এর দশকের শুরু থেকে কাজ করছেন এখানে। সে সময় প্রতিষ্ঠাতা শচী মোহন গোপ বেঁচে ছিলেন। তার কাছেই এসব গল্প শুনেছেন।,রেস্তোরাঁর ক্যাশে বসা মিন্টু দত্ত বললেন, 'শচী বাবু মারা গেছেন ১৯৮৫ সালে। বাবুল কাকা তাকে সরাসরি পেয়েছিলেন। আমি এখানে আছি ২০১৮ সাল থেকে। আমি তাদের থেকে শুনি আগেকার সেই ঘটনাগুলো।',বাবুল দেবনাথ স্মৃতির অর্গল খুলে বসেন।,বলেন, 'এখন তো মিডিয়ার লোকজন তত আসে না। কিন্তু ৬০-৭০ এর দশকে এখান থেকে বহুবার এফডিসিতে নাশতা গেছে। এখানকার হালুয়া (সুজি), পরোটা আর ভাজির খ্যাতি ছিল পুরো ঢাকায়৷ এখনও আশপাশ তো বটে, বাইরে থেকেও লোকজন খেতে আসে। এই হোটেলের নাশতা রাজ্জাক, কবরী, শাবানাদেরও পছন্দের ছিল।','বিভিন্ন অনুষ্ঠান বা আয়োজনে আশপাশের প্রতিষ্ঠানগুলো খাবার নিত এখান থেকে। রেস্তোরাঁয় পরোটা, ভাজি (লাবড়া), হালুয়ার পাশাপাশি আছে ৪-৫ রকমের মিষ্টি। ছানা আমিত্তি, কালাই আমিত্তি, কালোজাম, রসগোল্লা ও রাজভোগ। এ ছাড়া শিঙাড়া, নিমকি,লাড্ডু, দই', বলেন তিনি।,মিন্টু দত্ত জানালেন, দইটা পুরো টক না, টক-মিষ্টি মেশানো দুধের দই। দোকানের শুরু থেকেই আছে এটা। আর দুপুরেও খাবার হিসেবে ভাত, রুই মাছ, মুড়িঘণ্ট, মুরগি, খাসি এসব পাওয়া যায়। সেটাও অনেকদিন আগে, অর্থাৎ শচী মোহন থাকতে থাকতেই চালু হয়েছিল। এখন দোকান তার ছেলে শ্যামল গোপের মালিকানায় চলছে।,দোকানে আছে বসার জন্য ৬টি টেবিল। প্রায় ২৪-২৫ জন এক সময়ে বসে খেতে পারবেন।,মিন্টু দত্ত বলেন, 'দোকানে আইটেম এই কয়টাই। কিন্তু সকাল ৭টা থেকে রাত ১০টা-বিক্রি একনাগাড়ে চলবেই। সকালেও পরোটা-হালুয়া-ভাজি চলে, সন্ধ্যায়ও তাই। মিষ্টির ভেতর আমিত্তি, রসগোল্লা বেশি চলে। মাসকালাইয়ের আমিত্তিটা ছানার চেয়ে বেশি বিক্রি হয়।',কথা বলতে বলতেই দেখা গেল, কেউ খাচ্ছেন, কেউ আবার পার্সেল নিচ্ছেন। স্থানীয় একজন শিক্ষার্থী শুধু ৩ প্লেট সবজি পার্সেল নিলেন। জানা গেল, এই সবজি তথা লাবড়া আর হালুয়া চাহিদার শীর্ষে। লাবড়াটি আলু,পটল, পেঁপে, বেগুন, মিষ্টিকুমড়ার মিশ্রণ। সঙ্গে পাঁচফোড়নের ব্যবহার এর স্বাদকে আলাদা করতে ভূমিকা রেখেছে।,হালুয়াটি সুজির, যা তখন একেবারে শেষ পর্যায়ে৷ অনেকেই পরোটা/লুচির সঙ্গে মিষ্টির তুলনায় এটি বেশি পছন্দ করেন।,দোকান শুরুর পর শচী মোহন গোপ মাঠা কিংবা দুধ রাখেননি। তবে রেখেছিলেন দই। সেই টক-মিষ্টি স্বাদের দইয়ের ওপরে সরের তেমন আস্তরণ নেই। দই নরম ও মিষ্টি পরিমিত।,এক সময় এখানে চলচ্চিত্র ও সাহিত্য অঙ্গনের অনেকে আসতেন। এখন আর তেমন আসেন না। তাহলে কি বার্ধক্য ছুঁয়ে ফেলেছে দেশবন্ধুকে?,বাবুল দেবনাথ অবশ্য তা মনে করেন না।,তিনি বললেন, 'শহরের পরিবর্তন তো একটা ব্যাপার। তখন শহর ছিল গুলিস্তান-ওয়ারী-মতিঝিলের এদিকে। ৮০ এর দশক থেকে অন্যান্য জায়গায় শহর গড়ে উঠতে থাকে। ৯০ দশকের পর আরো পরিবর্তন ঘটেছে। তবে এখনো এখানে অন্যান্য এলাকা থেকে অনেক মানুষ আসে। ৯০ দশকেও তো এখান থেকে এফডিসিতে অনেকবার নাশতা গেছে।,এখন সবদিকে নতুন অনেক দোকান হয়েছে। আবার কবি-লেখকদের আড্ডার অন্য জায়গা তৈরি হয়েছে। তা ছাড়া, খাবারের ধরনেও পরিবর্তন এসেছে। লুচি বা পরোটার সঙ্গে সবজি/ লাবড়ার জায়গায় অনেকের ফাস্টফুড, বার্গার, ফ্রাই- এসব আইটেম পছন্দ। তবে দেশবন্ধুর নাশতা এখনো অনেক জনপ্রিয়।','আর শুরু থেকে নাশতার জন্য পরিচিত হলেও দুপুরে লাঞ্চ আইটেমও খুব চলে। আশপাশের অফিসগুলোতে যারা চাকরি করেন, তারা খেতে আসেন। তাই রেস্টুরেন্ট এখনো খুব ভালো অবস্থায় আছে, লোকসমাগম ভালো, প্রাণবন্ত আছে', যোগ করেন তিনি।,মিন্টু দত্ত যোগ করলেন, 'শুক্র – শনিবার ছুটির দিন, লোক একটু কম হয়। কিন্তু অফিস চলার দিনগুলোয় দুপুর কিংবা বিকেলে অনেক সময় সবার বসার জায়গা দেওয়া যায় না।',৬৫ বছর বয়স হলেও দেশবন্ধু সুইটমিটকে তাই বৃদ্ধ বলা যায় না৷ কোলাহলমুখর তারুণ্যই ধরে রেখেছে রেস্তোরাঁটি এখনো।,"
উচ্চ রক্তচাপ কমাতে কার্যকর ব্যায়াম,"উচ্চ রক্তচাপ কমাতে অ্যারোবিক বা কার্ডিও ব্যায়াম কার্যকর। তবে নতুন একটি গবেষণায় দেখা গেছে, আরেকটি ব্যায়ামও উচ্চ রক্তচাপ কমাতে বেশ কার্যকর।,ব্রিটিশ জার্নাল অব স্পোর্টস মেডিসিনে গত ২৫ জুলাই প্রকাশিত একটি গবেষণাপত্রে বলা হয়েছে, স্কোয়াট বা প্ল্যাংকের মতো ব্যায়াম সম্ভবত উচ্চ রক্তচাপ কমানোর ক্ষেত্রে সবচেয়ে কার্যকর।,এই ব্যায়ামগুলো আইসোমেট্রিক বা স্ট্যাটিক এক্সারসাইজ হিসেবে পরিচিত। এ ধরনের ব্যায়ামে নির্দিষ্ট একটি ভঙ্গিতে শরীরের পেশি স্থির অবস্থায় ধরে রাখতে হয়।,গবেষণাপত্রটির সহ-লেখক ড. জেমি ও'ড্রিসকল সংবাদ বিজ্ঞপ্তিতে বলেন, সিস্টোলিক ও ডায়াস্টোলিক উভয় রক্তচাপ কমানোর ক্ষেত্রেই আইসোমেট্রিক ব্যায়াম সবচেয়ে কার্যকর।,উল্লেখ্য, রক্তচাপের দুটি সংখ্যার মধ্যে বড় সংখ্যাটি দিয়ে সিস্টোলিক এবং ছোট সংখ্যাটি দিয়ে ডায়াস্টোলিক রক্তচাপ বোঝায়। হৃদকম্পনের সময় হৃৎপিণ্ড সংকুচিত হয় এবং সেই চাপের ফলে রক্ত সারা শরীরের ধমনীতে ছড়িয়ে পড়ে। আমাদের রক্তনালীর দেয়ালে এ সময় যে চাপ তৈরি হয়, সেটিই হচ্ছে সিস্টোলিক চাপ। আর হৃৎপিণ্ড যখন শিথিল থাকে (দুটি হৃৎস্পন্দনের মধ্যবর্তী সময়ে), তখন ধমনীতে রক্তের যে চাপ থাকে, সেটিই ডায়াস্টোলিক চাপ।,রক্তচাপ নিয়ন্ত্রণের জন্য বর্তমানে দৌড় বা সাইকেল চালানোর মতো অ্যারোবিক বা কার্ডিও ব্যায়ামের উপর জোর দেওয়া হয়। এ ধরনের ব্যায়াম উচ্চ রক্তচাপ নিয়ন্ত্রণে ফলপ্রসূ হলেও এই গবেষণাগুলো তুলনামূলকভাবে পুরোনো। নতুন গবেষণায় বলা হয়েছে, উচ্চ রক্তচাপ নিয়ন্ত্রণে আগে যেসব ব্যায়ামের পরামর্শ দেওয়া হতো সেখান থেকে আইসোমেট্রিক ট্রেনিং এবং হাই-ইনটেনসিটি ইন্টারভাল ট্রেনিং বাদ পড়েছিল। হাই-ইনটেনসিটি ইন্টারভাল ট্রেনিংয়ের ক্ষেত্রে অল্প সময়ের জন্য দ্রুত সাইক্লিং বা দৌড়াতে হয় যাতে হৃৎস্পন্দন স্বাভাবিকের চেয়ে ৮০ শতাংশ পর্যন্ত বাড়ে। এর পর কিছুক্ষণ ধীর গতিতে ব্যায়াম করে আবার আগের প্রক্রিয়ার পুনরাবৃত্তি করতে হয়।,২৭০টি ট্রায়াল এবং ১৫ হাজার ৮২৭ জন অংশগ্রহণকারীর তথ্য বিশ্লেষণ করে গবেষকরা দেখেছেন হাই-ইনটেনসিটি ইন্টারভাল ট্রেনিংগুলোর মধ্যে আইসোমেট্রিক ব্যায়াম, অ্যারোবিক ব্যায়াম, ডায়নামিক রেজিস্ট্যান্স ট্রেনিং উচ্চ রক্তচাপ মোকাবিলায় সবচেয়ে কার্যকর।,সিস্টোলিক চাপ কমানোর জন্য ওয়াল স্কোয়াট (আইসোমেট্রিক ব্যায়াম) সবচেয়ে কার্যকর আর ডায়াস্টোলিক চাপ কমানোর জন্য দৌড়ানো (অ্যারোবিক ব্যায়াম) সবচেয়ে কার্যকর। তবে আইসোমেট্রিক ব্যায়াম উভয় রক্তচাপ কমানোর ক্ষেত্রেই সামগ্রিকভাবে ভালো।,ব্রিটিশ হার্ট ফাউন্ডেশনের কার্ডিয়াক নার্স জোয়ান হুইটমোর বলেন, 'এই গবেষণায় রক্তচাপ কমানোর অন্য যে ব্যায়ামগুলোর কথা উল্লেখ করা হয়েছে, তা উৎসাহব্যাঞ্জক। আমরা জানি রক্তচাপ নিয়ন্ত্রণে ব্যায়াম কতটা গুরুত্বপূর্ণ এবং যারা ব্যায়াম করে, তারা বেশিদিন সুস্থ থাকে।',তবে হুইটমোর এই গবেষণার সঙ্গে সম্পৃক্ত ছিলেন না।,তিনি বলেন, 'রক্তচাপ নিয়ন্ত্রণে ব্যায়ামের পাশাপাশি অন্যান্য জীবনাচরণ পরিবর্তনও গুরুত্বপূর্ণ, যার মধ্যে রয়েছে স্বাস্থ্যকর ওজন বজায় রাখা, সুষম খাবার খাওয়া, খাবারে লবণের পরিমাণ কমানো, মদ্যপান না করা এবং ডাক্তারের পরামর্শে নিয়মিত ওষুধ সেবন করা।',গবেষকরা বলেছেন, কেন আইসোমেট্রিক ব্যায়াম রক্তচাপ কমাতে ভূমিকা রাখে, তা নির্ধারণে আরও গবেষণা প্রয়োজন।,রক্তচাপ কমানোর ক্ষেত্রে নিজে নিজে কোনো ব্যায়াম শুরু না করে অবশ্যই আগে বিশেষজ্ঞ ডাক্তারের পরামর্শ নেওয়া উচিত।,সূত্র: সিএনএন,গ্রন্থনা: আহমেদ হিমেল"
৮ অভ্যাসে আয়ু বাড়তে পারে ২৪ বছর: গবেষণা,"যুক্তরাষ্ট্রে করা একটি গবেষণায় দেখা গেছে, স্বাস্থ্যকর জীবনযাত্রার জন্য ৮টি অভ্যাস মেনে চললে জীবন অন্তত ২৪ বছর দীর্ঘায়িত করা সম্ভব। গবেষণাটি এখনো প্রকাশিত হয়নি। তবে যুক্তরাষ্ট্রের একটি অনুষ্ঠানে গবেষণাটির কিছু উল্লেখযোগ্য বিষয় উপস্থাপন করা হয়েছে।,গবেষণায় বলা হয়েছে, ৪০ বছর বয়সেও যদি এসব স্বাস্থ্যকর অভ্যাসে অভ্যস্ত হওয়া যায়, তাতেও জীবনের সঙ্গে বাড়তি ২৪ বছর যোগ করা সম্ভব। ৫০ বছর বয়সে শুরু করলে ২১ বছর আর ৬০ বছর বয়সে শুরু করলে ১৮ বছর পর্যন্ত জীবন দীর্ঘায়িত করা সম্ভব।,ভিএ বোস্টন হেলথকেয়ার সিস্টেমের মিলিয়ন ভেটেরান প্রোগ্রামের স্বাস্থ্য বিজ্ঞান বিশেষজ্ঞ এবং গবেষণাটির প্রধান লেখক জুয়ান-মাই নুয়েন বলেন, 'স্বাস্থ্যকর জীবনযাত্রার জন্য ২০ বছর সময়ের মধ্যে এই পরিবর্তনগুলো আনতে হবে। এগুলো ধীরে ধীরেও করা যায়, আবার সবগুলো একসঙ্গেও করা যায়।',সেই জাদুকরী অভ্যাসগুলো কী কী? এর কোনোটিই কিন্তু একেবারে নতুন নয়। নিয়মিত ব্যায়াম করা, স্বাস্থ্যকর খাবার খাওয়া, চাপ বা উদ্বেগ (স্ট্রেস) কমানো, ভালো ঘুম, ইতিবাচক সামাজিক সম্পর্ক রক্ষা করা, ধূমপান না করা, অতিরিক্ত পানাহার না করা এবং মাদকে আসক্ত না হওয়া।,৪০-৯৯ বছর বয়সী ৭ লাখ ২০ হাজার সামরিক বাহিনীর অভিজ্ঞতাসম্পন্ন মানুষের ওপর এই গবেষণাটি করা হয়েছে। এতে দেখা গেছে, কোনো পুরুষ যদি এই ৮টি অভ্যাসের অন্তত ১টি ৪০ বছর বয়স থেকে মেনে চলা শুরু করেন, তাহলেও তিনি বাড়তি ৪.৫ বছর বাঁচেন। ৩টি অভ্যাস রপ্ত করতে পারলে এটি বেড়ে ৮.৬ বছর পর্যন্ত হতে পারে।,নারীদের ক্ষেত্রেও প্রায় একই ফলাফল পাওয়া গেছে। যদিও পুরুষের তুলনায় নারীদের কিছুটা তারতম্য রয়েছে। অন্তত ১টি স্বাস্থ্যকর অভ্যাস মেনে চললে নারীদের জীবন বাড়ে ৩.৫ বছর, ২টি মেনে চললে বাড়ে ৮ বছর আর ৩টি মেনে চললে বাড়ে ১২.৬ বছর।,অভ্যাসগুলো কী কী,মানুষের দীর্ঘায়ুতে সবচেয়ে বেশি ভূমিকা রাখে, এমন ৮টি জীবনাচরণের ক্রম করা হয়েছে গবেষণাটিতে।,১. তালিকার প্রথমেই আছে ব্যায়াম। বিশেষজ্ঞদের মতে, সুস্বাস্থ্যের জন্য ব্যায়াম অত্যন্ত গুরুত্বপূর্ণ। নুয়েন বলেন, যারা ব্যায়াম করেন না, তাদের তুলনায় যারা ব্যায়াম করেন তাদের যেকোনো কারণে মৃত্যুঝুঁকি ৪৬ শতাংশ পর্যন্ত কম থাকে।,অন্যান্য গবেষণায় ফলাফলের সঙ্গেও এর মিল রয়েছে। বিভিন্ন গবেষণায় বলা হয়েছে, সুস্বাস্থ্যের জন্য খুব কঠিন খেলা বা ব্যায়াম করার প্রয়োজন নেই। বরং কঠিন ব্যায়াম শরীরের ক্ষতিও করতে পারে।,২. দীর্ঘ জীবনের জন্য দ্বিতীয় সবচেয়ে গুরুত্বপূর্ণ বিষয় হচ্ছে মাদকাসক্ত না হওয়া। গবেষণায় দেখা গেছে, মাদকসক্ত না হলে মৃত্যুঝুঁকি কমে ৩৮ শতাংশ। বর্তমান প্রেক্ষাপটে এটি খুব গুরুত্বপূর্ণ একটি ব্যাপার। বিশ্বের অনেক দেশেই, বিশেষ করে যুক্তরাষ্ট্রে এটি জনস্বাস্থ্যের জন্য ঝুঁকি তৈরি করেছে।,৩. গবেষণাটিতে দেখা গেছে, কখনো তামাক গ্রহণ না করলে মৃত্যুঝুঁকি কমে ২৯ শতাংশ। যিনি আগে ধূমপান করতেন, তার জন্য এই মৃত্যুঝুঁকির হার প্রযোজ্য নয়। বিশেষজ্ঞরা অবশ্য বলেছেন, জীবনের যেকোনো পর্যায়ে ধূমপান ছাড়লেই এর ইতিবাচক ফলাফল পাওয়া যায়।,৪. দুশ্চিন্তা বা উদ্বেগ নিয়ন্ত্রণ তালিকার চতুর্থ অবস্থানে আছে। গবেষণায় দেখা গেছে, দুশ্চিন্তা বা উদ্বেগ নিয়ন্ত্রণ করতে পারলে মৃত্যুঝুঁকি কমে ২২ শতাংশ। মানুষের স্বাস্থ্যের ওপর দুশ্চিন্তার মারাত্মক প্রভাব রয়েছে।,৫. গবেষণায় দেখা গেছে, উদ্ভিদ-ভিত্তিক খাবার গ্রহণ করলে দীর্ঘজীবন পাওয়ার সম্ভাবনা ২১ শতাংশ বৃদ্ধি পায়। নুয়েন বলেন, তবে এর অর্থ এই নয় যে আপনাকে পুরোপুরি নিরামিষভোজী হতে হবে। স্বাস্থ্যকর খাবার গ্রহণ করাটাই মুখ্য।,৬. অ্যালকোহলযুক্ত পানীয় পরিহার করা আরেকটি স্বাস্থ্যকর অভ্যাস। দিনে ৪টির বেশি অ্যালকোহলযুক্ত পানীয় পান না করলে মৃত্যুঝুঁকি ১৯ শতাংশ পর্যন্ত কমে বলে গবেষণায় দেখা গেছে।,৭. গবেষণায় দেখা গেছে, রাতে ৭ থেকে ৯ ঘণ্টা পর্যন্ত পর্যাপ্ত ও ভালো ঘুম ১৮ শতাংশ মৃত্যুঝুঁকি কমায়। বহু গবেষণাতেই অপর্যাপ্ত ঘুমের সঙ্গে স্বাস্থ্যহানির সম্পর্কের প্রমাণ পাওয়া গেছে। অপর্যাপ্ত ঘুমের ফলে অনেক সময় অল্প বয়সে মৃত্যুর মতো ঘটনাও ঘটতে পারে।,৮. ইতিবাচক সামাজিক সম্পর্ক দীর্ঘজীবন পাওয়ার সম্ভাবনা ৫ শতাংশ পর্যন্ত বাড়াতে পারে। যদিও বিশেষজ্ঞরা বলছেন, একাকীত্ব ও বিচ্ছিন্ন অবস্থা বিশেষ করে বয়ষ্ক জনগোষ্ঠির মধ্যে খুবই উদ্বেগজনকভাবে বাড়ছে।,নুয়েন বলেন, '৫ শতাংশকে হয়তো কম মনে হতে পারে, কিন্তু প্রতিটি ছোট ছোট পদক্ষেপই উপকারী।',তথ্যসূত্র: সিএনএন,"
ক্রাম্ব চাপের খোঁজে ৬০ বছরের পুরোনো নিউ ক্যাফে কর্নারে,"নর্থব্রুক হল। ব্রিটিশ আমলে স্থাপিত দালানটি পরিচিত ছিল 'লালকুঠি' নামে। এই লালকুঠি যাওয়ার পথটিই নর্থব্রুক হল রোড। পটুয়াটুলীর জগন্নাথ বিশ্ববিদ্যালয় থেকে বামদিকে বাংলাবাজারের রাস্তাটিতে ঢুকে আরেকটু সামনে বামে গেলেই এই রোড।,রাস্তার ২৮ নম্বর ভবনটি নিউ ক্যাফে কর্নার। স্থানীয় সবাই একনামেই চেনেন এ ক্যাফে কর্নারকে। নামের সার্থকতা প্রমাণ করেই যেন ক্যাফেটির অবস্থান মূল রাস্তা থেকে ভেতরে এক কোণে।,খুব বেশি বড় জায়গা নিয়ে নয় এটি। একবারে বসতে পারবেন ২৪ জন। ৬টি টেবিল, সঙ্গে পুরোনো আমলের চেয়ার। আগেকার দিনের কেবিন রেস্তোরাঁগুলোর আমেজ পাওয়া যাবে এখানে।,দোকানটি যাত্রা শুরু করে ১৯৬২ সালে। প্রতিষ্ঠাতা হরিপদ ঘোষ শুরুটা করেছিলেন পরোটা আর ডাল দিয়ে। তারপর অন্যান্য আইটেমও আসে। দোকানটির সবচেয়ে বিখ্যাত আইটেম ক্রাম্ব চাপ, কাটলেট ও দুধ চা।,সেই ষাটের দশকে আশেপাশে দোকান বলতে গেলে ছিল না। তাই সকাল ও সন্ধ্যার নাস্তার জন্য সবার কাছে খুবই প্রিয় হয়ে উঠে ক্যাফে কর্নার। মজার ব্যাপার হলো, ক্যাফে নাম হলেও এখানে কিন্তু কফি ছিল না কখনোই।,দোকানটির বর্তমান মালিক সোলায়মান মল্লিক। এ ছাড়া তত্ত্বাবধানে আছেন অনিল মিত্র। অনিল এখানে আছেন ১৯৭৬ সাল থেকে। দোকানের মালিক তখন হরিপদ ঘোষই ছিলেন। ১৯৯২ এ হরিপদ দোকান বিক্রি করেন সোলায়মান মল্লিকের বাবা হেদায়েত উল্লাহ মল্লিকের কাছে। এরপর হরিপদ কলকাতায় চলে যান বলে জানা যায়।,তবে পুরোনো কর্মচারীদের ভেতর অনিল মিত্র রয়ে যান। এ ছাড়া দোকানের প্রথম বাবুর্চি জোসেফ ও পরবর্তীতে তার ছেলে অজিতও হেঁশেল সামলেছেন। দোকানটিতে বিভিন্ন আইটেম মিললেও এর বিশেষ খ্যাতির কারণ ক্রাম্ব চাপ ও কাটলেট। এই ক্রাম্ব চাপ মূলত বিদেশি রেসিপি অনুসরণ করে বানিয়েছিলেন বাবুর্চি জোসেফ।,খাসির কিমা বিস্কুটের গুঁড়ো দিয়ে মেখে নিয়ে ডুবোতেলে ভাজা হয় ক্রাম্ব চাপ। মুচমুচে এই চাপ এখানকার সবচেয়ে দামি আইটেমও বটে। কাটলেটটির আকার দেয়ালে বসা প্রজাপতির মতো।,,ব্রিটিশ কেতা মেনেই ক্রাম্ব চাপের সঙ্গে পরিবেশন করা হয় ২ পিস পাউরুটি। এর বাইরে চিংড়ি ফ্রাই, চিকেন ফ্রাই, আলুর চপ, ডিম চপ, খাসি ভুনা, মোরগ পোলাও ইত্যাদি আইটেম পাওয়া যায়।,দোকানে এখন বাবুর্চি হিসেবে কাজ করেন মো. মহসিন।,তিনি বলেন, 'আমি এখানকার প্রথম মুসলিম বাবুর্চি। আমার আগে ছিলেন জন গোমেজ। তার আগে পিটার গোমেজ। জোসেফ সাহেব যেভাবে কাটলেট বা ক্রাম্ব চাপ বা অন্যান্য আইটেম বানাতেন, সেটা তার ছেলে শিখছিলেন। পরে সিরিয়ালে আমরা সবাই শিখেছি।',রেস্তোরাঁর মেসিয়ার জহিরউদ্দিন এখানে আছেন ২ যুগের বেশি সময় ধরে। প্রচণ্ড ব্যস্ততায় বিভিন্ন টেবিলে খাবার পরিবেশনের তদারকি করছিলেন তিনি। কথা বলতে তেমন আগ্রহী নন। শুধু জানালেন, 'আইটেম সবগুলোই ভালো যায়। ক্রাম্ব চাপ, কাটলেট, আলুর চপ, চিকেন ফ্রাই, চা বেশি যায় (বিক্রি বেশি হয়)।',বর্তমান মালিক সোলায়মান মল্লিক বলেন, 'এখানে মাংস কেনা হয় শ্যামবাজার থেকে। প্রতিদিন নতুন করে ভাজা হয় আইটেমগুলো। যেন অতিরিক্ত না থাকে, সেভাবেই বানানো হয়।',প্রতিদিন সকাল ৭টা থেকে রাত ১০টা পর্যন্ত খোলা থাকে হোটেল। তবে বিকেলের পর থেকে ভিড় বাড়ে। স্থানীয় মানুষ থেকে শুরু করে বন্ধের দিনে দূর-দূরান্তের মানুষও আসে এখানে।,সদরঘাটের বাসিন্দা শাহেদ মাহমুদ যেমন বললেন, 'আমি এখানে প্রায়ই নাশতা করতে আসি৷ আমার সবচেয়ে পছন্দ এদের আলুর চপ। হালকা জিনিস, সঙ্গে চা হলে একদম জমে যায়। আমার এক বন্ধু আছে, এদিকে থাকে না। কিন্তু ব্যবসার কাজে এদিকে আসলেই এখানে চপ বা কাটলেট খাবেই।',এক সময় শিল্প-সাহিত্য অঙ্গনের অনেকে আসতেন উল্লেখ করে শাহেদ বলেন, 'এই চা-টা কড়া লিকারের, শিল্প-সাহিত্যের মানুষদের পছন্দের। আর সঙ্গে আড্ডা তো আছেই। বাংলাবাজারেই তো প্রায় সব প্রকাশনী। কাজেই এদিকে সাহিত্যের লোকজনের আনাগোনা ছিল খুব। তারা আড্ডার জন্য আসতেন এখানেই।',সোলায়মান মল্লিক জানান, তারা দোকান নেওয়ার পরের বছরই কেয়ামত থেকে কেয়ামত (১৯৯৩) সিনেমার মহরতে তাদের দোকান থেকে গিয়েছিল ক্রাম্ব চাপ আর কাটলেট।,এই ক্রাম্ব চাপ আশেপাশের কিছু দোকান বানানোর চেষ্টা করেও পারেনি বলে জানান শাহেদ মাহমুদ।,তার ভাষ্যে, 'এদিকে যেহেতু কুঠি ছিল, ইংরেজদের সংখ্যাই বেশি ছিল। তাদের থেকেই ক্রাম্ব চাপ, কাটলেট, চিকেন ফ্রাই এগুলো এসেছে। প্রথম যিনি বাবুর্চি ছিলেন (জোসেফ), তিনি মূল রেসিপি মেনে বানান। বাকিরা পরম্পরায় শিখে নিয়েছে।',"
শিশুর প্যানিক অ্যাটাকে করণীয় কী,"প্যানিক অ্যাটাক হচ্ছে ভীতি ও উদ্বেগের তীব্র অনুভূতি। এটি প্রায়ই ঘটে, যদি কেউ তার জীবনে ঘটছে এমন কিছু নিয়ে উদ্বিগ্ন বোধ করে অথবা কঠিন বা মানসিক চাপযুক্ত কোনো পরিস্থিতির সম্মুখীন হয়।,প্যানিক অ্যাটাক খুব ভীতিকর মনে হতে পারে, বিশেষ করে শিশুদের জন্য। তবে চিকিৎসার মাধ্যমে এটি রোধ করা যেতে পারে। এটি জানা গুরুত্বপূর্ণ যে, প্যানিক অ্যাটাক কোনো ক্ষতি সাধন করবে না এবং ওই মুহূর্তে অসম্ভব মনে হলেও প্রকৃতপক্ষে ওই অনুভূতিটি এক সময় চলে যায়।,চলুন জেনে নিই শিশুর প্যানিক অ্যাটাক বিষয়ে জাতিসংঘের শিশু তহবিল ইউনিসেফ কী বলছে-,প্যানিক অ্যাটাক কী?,প্যানিক অ্যাটাক হচ্ছে ভীতি ও উদ্বেগের অনুভূতি যা হঠাৎ করেই আমাদের হতবিহ্বল করে দিতে পারে। সাধারণত এর সঙ্গে হালকা মাথাব্যথা, শ্বাসকষ্ট ও হার্টবিট বেড়ে যাওয়ার মতো তীব্র শারীরিক উপসর্গ দেখা দেয়।,এ ধরনের পরিস্থিতিতে অনেক শিশু আতঙ্ক অনুভব করে। সে মনে করতে পারে খারাপ কিছু ঘটতে চলেছে। যখন কোনো বিপদ থাকে না, তখনও এই অনুভূতি হতে পারে।,প্যানিক অ্যাটাকের কারণ কী?,শিশু বা বড়দের মাঝে প্যানিক অ্যাটাকের কারণ কী তা সবসময় পরিষ্কার নয়। আমরা যা জানি তা হলো, কিছু নিয়ে উদ্বিগ্ন বোধ করা অথবা কঠিন বা মানসিক চাপযুক্ত কোনো পরিস্থিতির সম্মুখীন হওয়া প্যানিক অ্যাটাকের কারণ হতে পারে।,এসব পরিস্থিতির মধ্যে রয়েছে-,শিশু ও কিশোর-কিশোরীদের মাঝে প্যানিক অ্যাটাক,প্যানিক অ্যাটাক প্রায়ই বয়ঃসন্ধিকালে শুরু হয়, যদিও তা শৈশবেও শুরু হতে পারে। এসব অ্যাটাক গুরুতর উদ্বেগের কারণ হতে পারে, সেইসঙ্গে এটি শিশুর মেজাজ বা অন্যান্য কাজকর্মকে প্রভাবিত করতে পারে।,কিছু শিশু এমন পরিস্থিতি এড়াতে শুরু করে যেখানে তারা প্যানিক অ্যাটাকের শিকার হওয়ার আতঙ্কে থাকে। কিশোর-কিশোরীরা তাদের উদ্বেগ কমাতে অ্যালকোহল বা ড্রাগ নেওয়া শুরু করতে পারে। যদি এসব বিষয় চিহ্নিত ও চিকিৎসা করা না হয়, তাহলে প্যানিক অ্যাটাক শিশুদের ক্ষেত্রে ভবিষ্যতে জটিলতা সৃষ্টি করতে পারে। যেমন ওই শিশুরা গুরুতর বিষণ্ণতায় ভুগতে পারে এবং তারা আত্মঘাতমূলক আচরণ করতে পারে।,প্রাথমিক পর্যায়ে নির্ণয় করা হলে প্যানিক অ্যাটাকের সম্মুখীন হওয়া শিশুরা সাধারণত চিকিৎসায় ভালো সাড়া দেয়।,প্যানিক অ্যাটাকের লক্ষণ ও উপসর্গ,আপনার সন্তান যদি প্যানিক অ্যাটাকের সম্মুখীন হয়, তবে চারপাশে যা ঘটছে সেগুলো তাদের নিয়ন্ত্রণের বাইরে বলে তারা অনুভব করতে পারে। তারা আতঙ্কিত হয়ে পড়ে যে, তাদের শরীর বিপদে পড়েছে বা এমনকি তারা মারা যাচ্ছে। প্যানিক অ্যাটাকের কারণে আমাদের শরীর বিভিন্ন সমস্যা দেখা দিতে পারে।,এসবের মধ্যে রয়েছে-,আপনার সন্তানকে পরিস্থিতি সামাল দিতে সাহায্য করার উপায়,প্যানিক বা আতঙ্ক মোকাবিলার প্রথম ধাপ হলো কী কারণে প্যানিক অ্যাটাক তৈরি হয় তা জানা। আপনার সন্তানকে জিজ্ঞাসা করুন, তারা কেমন অনুভব করে এবং কোন কারণে তারা উদ্বিগ্ন বা মানসিক চাপ অনুভব করে। এমন কোনো নির্দিষ্ট পরিস্থিতি কি আছে যা তাদের মাঝে আতঙ্কের অনুভূতি তৈরি করে? আপনার সন্তান সেই পরিস্থিতিগুলোর সঙ্গে মানিয়ে নিতে কী করতে পারে সে সম্পর্কে চিন্তা করতে এই জ্ঞান তাকে সাহায্য করতে পারে।,প্যানিক অ্যাটাকের সময় আপনার সন্তানের মনে হতে পারে যে, সে নিয়ন্ত্রণ হারিয়ে ফেলছে। তবে এমন কিছু জিনিস রয়েছে যা করার মাধ্যমে আপনি তাকে নিয়ন্ত্রণ ফিরে পেতে ও পুনরায় ভালো অনুভব করতে সাহায্য করতে পারেন-,পরিস্থিতি মোকাবিলা করুন,কখনও কখনও আমাদের আতঙ্কিত করে– এমন পরিস্থিতি বা স্থানকে এড়িয়ে যাওয়া সহজ বলে মনে হতে পারে। এমনটা মনে হওয়া স্বাভাবিক। তবে পরিস্থিতি এড়িয়ে যাওয়ার অভ্যাস আমাদের উদ্বেগকে আরও বাড়িয়ে দিতে পারে। আমাদের আতঙ্কিত করে তোলে। এমন পরিস্থিতিগুলো এড়িয়ে যাওয়া লক্ষ্য নয়। লক্ষ্য হচ্ছে, আপনার সন্তানকে সেই পরিস্থিতিতে তারা কেমন অনুভব করে তার সঙ্গে মানিয়ে নিতে শিখতে সাহায্য করা।,বর্ণমালা ধরে এগিয়ে যাওয়া,আপনার সন্তানকে বর্ণমালার প্রতিটি অক্ষরের জন্য কিছু একটার নাম বলতে বলুন। এগুলো হতে পারে প্রাণী, নাম, স্থান, খাবার ইত্যাদি। এটি তাদের মস্তিষ্কের একটি ভিন্ন অংশকে নিযুক্ত করবে এবং তাদের মনোযোগ ভীতি ও উদ্বেগ থেকে দূরে সরিয়ে দেবে।,শ্বাস-প্রশ্বাসে মনোনিবেশ করুন,গভীর শ্বাস (পেট ফুলে উঠবে) খুবই প্রশান্তিদায়ক এবং এটি আমাদের ফুসফুসের গভীরে অক্সিজেন সরবরাহে সাহায্য করে।,এখানে ৩ ধাপের একটি সহজ প্রক্রিয়া দেওয়া হলো-,আপনার পেটে হাত রাখুন,৫টি গভীর শ্বাস নিন, ৫ সেকেন্ড ধরে শ্বাস নিন এবং ৫ সেকেন্ড ধরে শ্বাস ছাড়ুন, আপনার নাক দিয়ে শ্বাস নিন এবং মুখ দিয়ে শ্বাস ছাড়ুন।,বুঝিয়ে বলুন যে, আপনার শিশু যখন শ্বাস নেয়, তখন তারা একটি বেলুনের মতো নরমভাবে তাদের পেট ফোলায় এবং যখন তারা বাতাস ছাড়ে তখন আবার বেলুন থেকে ধীরে ধীরে বাতাস বের হয়।,নিরাপদ স্থান খুঁজুন,আপনার সন্তান যদি কোনো পরিস্থিতিতে আতঙ্কিত বোধ করে, তাহলে তাদের এমন একটি স্থান খুঁজে বের করতে সহায়তা করুন, যেখানে তারা শান্তভাবে শ্বাস নিতে ও চিন্তা করতে পারে। এটি আপনার বাড়ি বা তাদের কক্ষের মতো একটি স্থান হতে পারে, যে স্থানের সঙ্গে তারা পরিচিত। অথবা একটি কাল্পনিক স্থান এমন কোথাও যেখানে প্রশান্তি বোধ হয় যেমন-পার্কের বা সমুদ্রের ধারে তাদের প্রিয় অংশ।,তাদের ইন্দ্রিয় ব্যবহার করতে সাহায্য করুন,আতঙ্ক, উদ্বেগ ও মানসিক চাপের অনুভূতিগুলো মোকাবিলা করতে আমাদের ইন্দ্রিয় শক্তিশালী হাতিয়ার। আপনার সন্তানকে সেগুলো ব্যবহার করা শেখানোর জন্য এখানে একটি সহজ উপায় রয়েছে।,আপনার সন্তানকে স্বচ্ছন্দে বসতে বলুন এবং ধীরে ধীরে শ্বাস নিতে ও ছাড়তে বলুন। এখন তাদের যন্ত্রণাদায়ক নয় এমন কিছু জিনিসের নাম বলতে বলুন। তারা দেখতে পারে এমন ৪টি জিনিস, তারা শুনতে পারে এমন ৩টি জিনিস, তারা গন্ধ নিতে পারে এমন ২টি জিনিস এবং তারা স্বাদ নিতে পারে এমন একটি জিনিসের নাম বলতে বলুন।,কখন বিশেষজ্ঞের পরামর্শ নিতে হবে,উচ্চমাত্রায় প্যানিক অ্যাটাকের ক্ষেত্রে শিশু বা কিশোর-কিশোরীরা ঘর ছেড়ে বের হতে ভয় পেতে পারে। আপনার সন্তানের মাঝে প্যানিক অ্যাটাকের গুরুতর লক্ষণ দেখা দিলে বুঝতে হবে, আপনার স্বাস্থ্যসেবা প্রদানকারীর কাছ থেকে সাহায্য নেওয়ার সময় এসেছে। প্রথমে তাদের পারিবারিক চিকিৎসক বা শিশু বিশেষজ্ঞ দিয়ে মূল্যায়ন করা উচিত।,যদি উপসর্গের কারণ হিসেবে অন্য কোনো শারীরিক অসুস্থতা পাওয়া না যায়, তাহলে তাদের মূল্যায়নের জন্য একজন শিশু ও কিশোর মনোরোগ বিশেষজ্ঞের কাছে পাঠানো যেতে পারে।,চিকিৎসার মাধ্যমে প্যানিক অ্যাটাক থামানো যেতে পারে। শুরুতেই চিকিৎসা দেওয়া হলে, তা গুরুতর জটিলতা প্রতিরোধে সহায়ক হতে পারে।,তথ্য: ইউনিসেফ"
"শিশুর উদ্বেগের কারণ ও লক্ষণ কী, বিশেষজ্ঞের পরামর্শ নেবেন কখন","বন্ধুত্ব, অনেক মানুষের সামনে কথা বলা বা পরীক্ষা দেওয়ার মতো বিষয়গুলো নিয়ে মাঝে মাঝে শিশুদের চিন্তিত ও উদ্বিগ্ন হওয়া স্বাভাবিক। তবে এ ধরনের দুশ্চিন্তা যখন ক্রমাগত আসতেই থাকে এবং দৈনন্দিন জীবনকে কঠিন করে তোলে তখন উদ্বেগ একটি সমস্যা হয়ে দাঁড়ায়। তবে সঠিক সময়ে বিশেষজ্ঞের সাহায্য ও পরিস্থিতির সঙ্গে মানিয়ে নেওয়ার ইতিবাচক দক্ষতা গড়ে তোলার মাধ্যমে শিশুদের উদ্বেগ নিরাময়যোগ্য।,চলুন জেনে নিই এ বিষয়ে জাতিসংঘের শিশু তহবিল ইউনিসেফ কী বলছে—,উদ্বেগ কী,ইউনিসেফের তথ্য অনুযায়ী, উদ্বেগ হলো সেই অনুভূতি যা আপনি কোনো বিষয়ে চিন্তিত বা ভীত হলে অনুভব করেন। এটি ভয় বা আতঙ্কের একটি স্বাভাবিক ও মানবিক অনুভূতি। তবে এমন অনুভূতির পর আমরা সাধারণত শান্ত হই এবং ভালো বোধ করি।,সামান্য দুশ্চিন্তা ও ভয় আমাদের নিরাপদ রাখতে এবং এমনকি বিপদ থেকে রক্ষা করতে সাহায্য করতে পারে। তবে কখনও কখনও উদ্বেগের কারণে পরিস্থিতি প্রকৃতপক্ষে যে অবস্থায় আছে, আমাদের কাছে তার চেয়েও খারাপ মনে হতে পারে এবং তা আমাদের হতবিহ্বল করে দিতে পারে। ক্রমাগত দুশ্চিন্তা দীর্ঘাস্থায়ী উদ্বেগেরও কারণ হতে পারে।,যদি উদ্বেগ আপনার সন্তানকে এমন কাজগুলো করতে বাধা দেয়, যা তারা উপভোগ করে অথবা সে এমন পরিস্থিতিতে উদ্বিগ্ন বা আতঙ্কিত বোধ করে যা মানসিক চাপযুক্ত নয়, তাহলে তারা যাতে ভালো অনুভব করতে পারে সেজন্য সহায়তা পাওয়া গুরুত্বপূর্ণ।,উদ্বেগের কারণ কী,উদ্বেগের সঠিক কারণগুলো চিহ্নিত করা কঠিন হতে পারে। যখন আমরা মানসিক চাপযুক্ত পরিস্থিতির মুখোমুখি হই তখন আমাদের মস্তিষ্কে সতর্কতার ঘণ্টা বাজতে থাকে, যা আমাদের বলে যে কিছু একটা ঠিক নেই এবং আমাদের তা মোকাবিলা করতে হবে। কঠিন পরিস্থিতি দূর করার জন্য আমাদের মস্তিষ্ক আমাদের আরও সতর্ক করে তোলে, আমাদের অন্য জিনিস সম্পর্কে চিন্তা করা থেকে বিরত রাখে, এমনকি পালাতে সাহায্য করার জন্য আমাদের পায়ে রক্ত সঞ্চালন বাড়িয়ে দেয়।,শিশু ও কিশোর-কিশোরীদের উদ্বেগ,শিশুরা বিভিন্ন বয়সে বিভিন্ন বিষয়ে উদ্বেগ অনুভব করতে পারে। এই দুশ্চিন্তার অনেকগুলোই বেড়ে উঠার একটি স্বাভাবিক অংশ।,৬ মাস থেকে ৩ বছর বয়স পর্যন্ত ছোট শিশুদের ক্ষেত্রে আলাদা হয়ে যাওয়া নিয়ে উদ্বেগ থাকা খুবই স্বাভাবিক। তারা সবসময় তাদের বাবা-মা বা যত্নকারীদের সঙ্গে থাকতে পছন্দ করে এবং তাদের থেকে আলাদা হয়ে গেলে কান্না করতে পারে। এটি একটি শিশুর বেড়ে উঠার ক্ষেত্রে একটি স্বাভাবিক পর্যায়। তবে তাদের বয়স ২ থেকে ৩ বছর হয়ে গেলে এটি বন্ধ হওয়া উচিত।,প্রাক-স্কুল-বয়সী শিশুদের ক্ষেত্রে প্রাণী, পোকামাকড়, ঝড়, উচ্চতা, পানি, রক্ত ও অন্ধকারসহ নির্দিষ্ট কিছু নিয়ে ভয় বা আতঙ্ক তৈরি হওয়াও সাধারণ ঘটনা। এই ভয়গুলো সাধারণত ধীরে ধীরে নিজে থেকেই চলে যায়।,অনেক শিশু নতুন স্কুলে যাওয়ার সময় বা পরীক্ষার আগে উদ্বিগ্ন বোধ করে। কিছু শিশু সামাজিক পরিস্থিতিতে লাজুক বোধ করে।,যদি আপনার শিশু সাধারণ ভয় ও উদ্বেগ কাটিয়ে উঠতে না পারে, অথবা এটি যদি স্কুল বা বাড়িতে বা খেলাধুলায় প্রভাব বিস্তার করতে শুরু করে, তাহলে এর অর্থ হতে পারে তাদের একজন মানসিক স্বাস্থ্য বিশেষজ্ঞের সহায়তা প্রয়োজন।,মনে রাখবেন, শুধু একজন চিকিৎসক বা মানসিক স্বাস্থ্য বিশেষজ্ঞই মানসিক স্বাস্থ্যের অবস্থা নির্ণয় করতে পারেন। তাই আপনি যদি আপনার সন্তানকে নিয়ে চিন্তিত হন তাহলে আপনার স্বাস্থ্যসেবা প্রদানকারীর কাছে পরামর্শ চাইতে দ্বিধাবোধ করবেন না।,শিশুদের মধ্যে উদ্বেগের লক্ষণ ও উপসর্গ,উদ্বেগের লক্ষণগুলো জটিল হতে পারে এবং এমনকি কোনো মানসিক চাপপূর্ণ ঘটনার অনেক পরেও এটি দেখা দিতে পারে। এখানে কিছু সাধারণ লক্ষণ ও উপসর্গ রয়েছে-,শারীরিক-,শ্বাসকষ্ট, মাথাব্যথা বা জ্ঞান হারানো,হৃদস্পন্দন বেড়ে যাওয়া এবং কখনও কখনও উচ্চ রক্তচাপ,অস্থিরতা, কাঁপুনি বা পায়ে দুর্বল বোধ করা,পেটে অস্বস্তি বোধ করা– ব্যথা, ডায়রিয়া বা ঘন ঘন বাথরুমে যাওয়া,ঘুমের সমস্যা হওয়া বা ক্ষুধা কমে যাওয়া,মুখ শুষ্ক হয়ে যাওয়া, অতিরিক্ত ঘাম হওয়া বা গরম অনুভব করা,আবেগীয় ও মানসিক-,কোনো কিছুতে মনোযোগ দিতে সমস্যা হওয়া, একাগ্রতার অভাব,আতঙ্কিত হওয়া বা ধ্বংসের প্রান্তে চলে যাওয়ার অনুভূতি,হতবিহ্বল বা ভয়ঙ্কর অনুভূতি,একটি পরিস্থিতিতে সবকিছু নিয়ন্ত্রণের বাইরে চলে গেছে মনে হওয়া,ক্লান্ত ও খিটখিটে ভাব,উদ্বেগ একেকজনের কাছে একেকভাবে অনুভূত হয়। একই পরিস্থিতিতে অন্যদের তুলনায় বেশি বা কম উদ্বিগ্ন বোধ করা স্বাভাবিক।,উদ্বিগ্ন শিশুদের তাদের বাবা-মা ও যত্নকারীদের কাছ থেকে ক্রমাগত আশ্বাসের প্রয়োজন হয়। কারণ তারা এ অনুভূতিগুলো চাপিয়ে রাখতে পারে এবং তাদের অবস্থা সহজেই চোখ এড়িয়ে যেতে পারে। উদ্বেগের লক্ষণগুলোর প্রতি সতর্ক থাকুন, যাতে প্রয়োজন হলে আপনি দ্রুত আপনার সন্তানের জন্য সাহায্য ও সেবা নিতে পারেন।,আপনার সন্তানকে মানিয়ে নিতে সাহায্য করার উপায়,আপনার সন্তান যদি উদ্বিগ্ন বোধ করে, তাহলে আপনি প্রথমে যা করতে পারেন তা হলো তাদের মনে করিয়ে দেওয়া যে এই অনুভূতি ক্ষণস্থায়ী। এটি তাদের শান্ত হতে এবং কম উদ্বিগ্ন বোধ করতে সহায়তা করবে। পরিস্থিতির সঙ্গে মানিয়ে নিতে এবং আরও ভালোভাবে প্রস্তুত থাকতে তাদের সহায়তা করতে আপনি নিচের কাজগুলো করতে পারেন-,একসঙ্গে অনুভূতিটি সম্পর্কে বোঝার চেষ্টা করুন,আপনার সন্তানকে তাদের উদ্বেগের অনুভূতিগুলো পর্যবেক্ষণ করতে বলুন এবং জানার চেষ্টা করুন– যখন তারা উদ্বিগ্ন বোধ করে তখন কী ঘটতে থাকে, তাদের কেমন লাগে, অনুভূতিটি কতক্ষণ স্থায়ী হয় এবং উদ্বিগ্ন বোধ করার কারণ কী হতে পারে? তারা যত বেশি অনুভূতিটি বুঝতে পারবে ও নিরাপদ বোধ করবে, এটি সামাল দেওয়া তত সহজ হবে।,লক্ষ্য পরিবর্তন করুন,অনুভূতি নিয়ন্ত্রণ করতে না পারার কারণে উদ্বিগ্ন শিশুরা প্রায়শই নিজেদের এমন প্রশ্ন করে যে প্রশ্নের উত্তর তারা দিতে পারে না, যেমন 'কেন এমন হচ্ছে?' বা 'আমার সঙ্গেই কেন হচ্ছে?'।  এ সময় 'তুমি রাতের খাবারে কী চাও?' এ ধরনের প্রশ্ন তাদের নিজেকে গুরুত্বপূর্ণ ভাবতে এবং বর্তমানে মনোনিবেশ করতে সহায়তা করে।,স্বাস্থ্যকর অভ্যাস গড়ে তুলতে সহায়তা করুন,ভালো ঘুম ও খাবার ইতিবাচকভাবে উদ্বিগ্ন অনুভূতিগুলোকে প্রভাবিত করতে পারে। কারণ দীর্ঘ সময় ধরে উদ্বিগ্ন বোধ করার পর আমরা প্রায়ই ক্লান্ত বোধ করি। বিশেষজ্ঞরা ৬ থেকে ১২ বছর বয়সী শিশুদের জন্য রাতে ৯ থেকে ১২ ঘণ্টা ঘুমানোর পরামর্শ দেন। কিশোর-কিশোরীদের রাতে ৮ থেকে ১০ ঘণ্টা ঘুমানো প্রয়োজন। ঘুমের সময় ঠিক রাখতে রাতে ডিজিটাল স্ক্রিনে কাটানো সময় সীমিত করুন এবং বেডরুমে ডিজিটাল ডিভাইস রাখা পরিহার করুন।,তাদের ইন্দ্রিয় ব্যবহার করতে উৎসাহিত করুন,আতঙ্ক, উদ্বেগ ও মানসিক চাপের অনুভূতি মোকাবিলা করতে সাহায্য করার ক্ষেত্রে আমাদের ইন্দ্রিয়গুলো শক্তিশালী হাতিয়ার। আপনার সন্তানকে সেগুলো ব্যবহার করতে উৎসাহিত করার জন্য এখানে একটি সহজ উপায় রয়েছে-,আপনার সন্তানকে স্বচ্ছন্দে বসতে বলুন এবং ধীরে ধীরে শ্বাস নিতে ও ছাড়তে বলুন। এখন তাদের যন্ত্রণাদায়ক নয় এমন কিছু জিনিসের নাম বলতে বলুন তারা দেখতে পারে এমন ৪টি জিনিস, তারা শুনতে পারে এমন ৩টি জিনিস, তারা গন্ধ নিতে পারে এমন ২টি জিনিস এবং তারা স্বাদ নিতে পারে এমন একটি জিনিস।,পেটে শ্বাস নেওয়ার অভ্যাস করুন,যখন আমরা উদ্বিগ্ন থাকি তখন আমাদের শ্বাস-প্রশ্বাস অগভীর হয়, নিঃশ্বাসের বাতাসে বুক ফুলে উঠে এবং আমরা গভীরভাবে শ্বাস নিতে (পেট ফুলে উঠবে) ভুলে যাই। গভীর শ্বাস খুবই প্রশান্তিদায়ক এবং এটি আমাদের ফুসফুসের গভীরে অক্সিজেন সরবরাহে সাহায্য করে।,এখানে ৩ ধাপের একটি সহজ প্রক্রিয়া দেওয়া হলো-,আপনার পেটে হাত রাখুন,৫টি গভীর শ্বাস নিন, ৫ সেকেন্ড ধরে শ্বাস নিন এবং ৫ সেকেন্ড ধরে শ্বাস ছাড়ুন, আপনার নাক দিয়ে শ্বাস নিন এবং মুখ দিয়ে শ্বাস ছাড়ুন।,বুঝিয়ে বলুন যে আপনার শিশু যখন শ্বাস নেয়, তখন তারা একটি বেলুনের মতো নরমভাবে তাদের পেট ফোলায় এবং যখন তারা বাতাস ছাড়ে তখন আবার বেলুন থেকে ধীরে ধীরে বাতাস বের হয়।,কখন বিশেষজ্ঞের পরামর্শ নিতে হবে,যদি উদ্বেগ আপনার সন্তানের দৈনন্দিন জীবনকে প্রভাবিত করে, সেক্ষেত্রে বিশেষজ্ঞের শরণাপন্ন হওয়া একটি বিশাল পার্থক্য তৈরি করতে পারে। চিকিৎসার বিষয়টি পর্যালোচনা করা ও পরামর্শ প্রদানের জন্য আপনার স্বাস্থ্যসেবা প্রদানকারী আপনাকে একজন মানসিক স্বাস্থ্য বিশেষজ্ঞের কাছে পাঠাতে পারেন। আপনার সন্তানকে যদি কাউন্সেলিং বা কথা বলার পরামর্শ দেওয়া হয়, তাহলে তারা কেমন অনুভব করছে এবং মানিয়ে নেওয়ার উপায়গুলো কী সে সম্পর্কে একজন প্রশিক্ষিত মানসিক স্বাস্থ্য বিশেষজ্ঞের সঙ্গে কথা বলতে পারবে।,একজন অভিভাবক হিসেবে এটা জানা গুরুত্বপূর্ণ যে, আপনার সন্তানের উদ্বেগের অনুভূতি আপনার অভিভাবকত্বের প্রতিফলন নয় এবং আপনার সন্তান উদ্দেশ্যমূলকভাবে বা মনোযোগ আকর্ষণের জন্য এমনটি করছে না। এটি একটি মানসিক চাপযুক্ত গুরুতর পরিস্থিতি এবং আপনার মনোযোগ, ভালবাসা ও যত্নের মাধ্যমে উদ্বেগ সামাল দেওয়া ও কাটিয়ে উঠা সম্ভব।,তথ্য: ইউনিসেফ,"
সাধারণ রক্ত পরীক্ষাতেই ধরা পড়বে লিভার ক্যানসার: গবেষণা,"সাধারণ রক্ত পরীক্ষায় প্রাথমিক পর্যায়ে লিভার ক্যানসার শনাক্ত করা সম্ভব বলে একটি গবেষণায় দাবি করা হয়েছে।,হংকংভিত্তিক প্রতিষ্ঠান এইচকেজি এপিথেরাপিউটিক্সের সঙ্গে যৌথভাবে এই গবেষণা করেছে আইসিডিডিআর,বি, বঙ্গবন্ধু শেখ মুজিব মেডিকেল বিশ্ববিদ্যালয় এবং বাংলাদেশের কয়েকজন প্রখ্যাত চিকিৎসক ও বিজ্ঞানী। বিখ্যাত পিয়ার রিভিউড আন্তর্জাতিক জার্নাল নেচার কমিউনিকেশন্সে গবেষণাপত্রটি প্রকাশিত হয়েছে।,গবেষণাপত্রটি নিয়ে আজ ঢাকায় সেমিনারের আয়োজন করা হয়। সেমিনারে মূল বক্তব্য উপস্থাপন করেন এইচকেজি এপিথেরাপিউটিকস লিমিটেডের চেয়ারম্যান এবং কানাডার রয়্যাল সোসাইটির ফেলো প্রফেসর মোশে জিফ। সেমিনারে আরও বক্তব্য দেন বিএসএমএমইউর হেপাটোলজিস্ট প্রফেসর ডা. মামুন আল মাহতাব, আইসিডিডিআর,বির বিজ্ঞানী ডা. ওয়াসিফ আলী খান। প্রধান অতিথি ছিলেন বিএসএমএমইউর উপাচার্য অধ্যাপক ডা. শরফুদ্দিন আহমেদ।,আলোচকরা জানান, লিভারের রোগ, টাইপ ২ ডায়াবেটিসে আক্রান্ত ব্যক্তি এবং অ্যালকোহল গ্রহণকারীদের মতো ঝুঁকিতে থাকা ব্যক্তিদের লিভার ক্যানসার শনাক্ত করতে এই পরীক্ষাটি বৈপ্লবিক পরিবর্তন নিয়ে আসতে পারে। প্রাথমিক পর্যায়ে সুনির্দিষ্ট ডিএনএ মিথাইলেশন সিগনেচার পদ্ধতিতে রোগটি শনাক্ত করা গেলে অসুস্থতা ও মৃত্যুর হার অনেকাংশে কমে আসবে।,তারা আরও জানান, লিভার ক্যানসারের ব্যাপকতা বিশ্বের সব দেশেই দেখা যায় এবং বেশিরভাগ ক্ষেত্রেই এই রোগ দেরিতে শনাক্ত হয়। এর ফলে রোগীর বেঁচে থাকার সম্ভাবনা কমে যায়।,গবেষণা সংশ্লিষ্টরা জানান, ৫৫৪ জন অংশগ্রহণকারীকে গবেষণার আওতায় এনে এই পরীক্ষাটির মূল্যায়ন করা হয়েছে। এর মধ্যে ছিল লিভার ক্যানসার রোগী, নন-লিভার ক্যানসার রোগী, ক্রনিক হেপাটাইটিস বি রোগে আক্রান্ত ব্যক্তি ও সুস্থ ব্যক্তি। ফলাফল হিসেবে পরীক্ষাটিতে লিভার ক্যানসার শনাক্তকরণে ৮৪.৫ শতাংশ সেন্সিটিভিটি ও ৯৫ শতাংশ স্পেসিফিসিটি দেখা গেছে। এই গবেষণা ফলাফল প্রাথমিক পর্যায়ে লিভার ক্যানসার রোগ শনাক্ত করার ক্ষেত্রে উল্লেখযোগ্য সম্ভাবনা তৈরি করেছে।,বিএসএমএমইউর উপাচার্য প্রফেসর ডা. শরফুদ্দিন আহমেদ বলেন, 'আজকের সেমিনারটি লিভার ক্যানসার শনাক্তকরণের জন্য একটি মাইলফলক এবং আধুনিক চিকিৎসাবিজ্ঞানে অনন্য অগ্রগতিকে তুলে ধরেছে। আমরা সবাই এখানে লিভার ক্যানসারের বিরুদ্ধে লড়াই করতে একত্রিত হয়েছি। বিশেষ ডিএনএ চিহ্নিতকারীর উপর ভিত্তি করে এই নতুন পরীক্ষা ঝুঁকিতে আছে এমন মানুষদের সাহায্য করার পাশাপাশি ক্যানসারের প্রভাব কমিয়ে আনবে বলে আমি আশা করছি।',প্রফেসর মোশে জিফ বলেন, 'উন্নত এই পরীক্ষাটি ক্যানসার শনাক্তকরণে একটি নতুন সম্ভাবনার পথ তৈরি করেছে। এটি ক্যানসার রোগ নির্ণয় এবং রোগীর স্বাস্থ্যের অবস্থায় ইতিবাচক পরিবর্তন আনার সম্ভাবনাসহ প্রাথমিক পর্যায়ে লিভার ক্যানসার শনাক্তকরণে উল্লেখযোগ্য অবদান রাখবে।',বিএসএমএমইউ থেকে এই গবেষণার নেতৃত্ব দেওয়া ইন্টারভেনশনাল হেপাটোলজি বিভাগের প্রধান প্রফেসর ডা. মামুন আল মাহতাব বলেন, 'যদিও আরও গবেষণা প্রয়োজন, তবুও লিভার ক্যানসারের উচ্চ ঝুঁকিতে থাকা ব্যক্তিদের ক্ষেত্রে প্রাথমিক পর্যায়ে রোগ নির্ণয়ের এই অগ্রগতি একটি বিরাট পদক্ষেপের প্রতিনিধিত্ব করে, এবং সেই সঙ্গে এটি লিভার ক্যানসারের ঝুঁকিতে থাকা ব্যক্তিদের উপর রোগের প্রভাবকে অনেকাংশে কমিয়ে দেওয়ার সক্ষমতা রাখে।'"
"ডেঙ্গু কি একাধিকবার হতে পারে, জ্বর ছাড়াও কী উপসর্গ দেখা যাচ্ছে এবার","দেশে ডেঙ্গু আক্রান্তের সংখ্যা বাড়ছে। অনেক গবেষক ও চিকিৎসকরা বলছেন, এবার ডেঙ্গুর উপসর্গে কিছুটা পরিবর্তন এসেছে।,এ বিষয়টিসহ ডেঙ্গু সংক্রান্ত নানা বিষয় নিয়ে নিয়ে আমরা কথা বলেছি ঢাকা মেডিকেল কলেজের মেডিসিন বিশেষজ্ঞ ডা. তানজীর ইসলাম অদ্বিতের সঙ্গে।,তিনি বলেন, 'ডেঙ্গুর উপসর্গ আগের মতোই আছে। তবে কিছুটা পরিবর্তনও এসেছে। আগে যেমন শুধু জ্বর নিয়ে রোগীরা হাসপাতালে আসত, এখন দেখা যাচ্ছে যে ডায়রিয়া দিয়েও ডেঙ্গুর লক্ষণ প্রকাশ পাচ্ছে।,আগে দেখা যেত জ্বর শুরু হওয়ার ৫-৬ দিন পর রোগীর অবস্থা সংকটাপন্ন হতো। কিন্তু বর্তমানে দেখা যাচ্ছে ১ বা ২ দিনের জ্বরের পরেই রোগীর অবস্থার অবনতি ঘটছে। এখানে একটা পরিবর্তন দেখা যাচ্ছে।',তিনি জানান, একজন ব্যক্তির সারাজীবনে মোট ৪ বার ডেঙ্গু রোগ হতে পারে। কারণ ডেঙ্গু যে ভাইরাসের মাধ্যমে হয় তার ৪টি ধরন হয়ে থাকে। একবার একজন ব্যক্তি এক ধরনের ভাইরাসে আক্রান্ত হলে দ্বিতীয় বার আর সেই ভাইরাসে আক্রান্ত হবেন না।,বাংলাদেশে অনেক বছর ধরেই ডেঙ্গুর প্রকোপ। অনেকেরই হয়তো ১ বা ২ বার ডেঙ্গু হয়েছে, কিন্তু তারা বুঝতেও পারেনি। তবে ডেঙ্গু রোগ যখন কারো তৃতীয় বা চতুর্থ বার হয় তখন সেটি আরও ভয়াবহভাবে আক্রান্ত করে বা আরও মারাত্মক রূপ ধারণ করে।,বর্তমানে যারা ডেঙ্গু রোগে আক্রান্ত হয়ে ১ বা ২ দিনের মাথায়ই সংকটাপন্ন অবস্থায় চলে যাচ্ছেন, তারা সম্ভবত দ্বিতীয় বা তৃতীয় বারের মতো ডেঙ্গুতে আক্রান্ত হচ্ছেন।,শিশু ও বড়দের মধ্যে পার্থক্যের কথা যদি বলা হয় তাহলে দেখা যাচ্ছে, ডেঙ্গু হলে শিশুদের মাল্টিপল অর্গান ফেইলিউর একটু বেশি দেখা যাচ্ছে প্রাপ্তবয়স্কদের তুলনায়৷ ডেঙ্গু হলে যে শুধু জ্বর বা ডায়রিয়া হচ্ছে তা নয়। ডেঙ্গু লিভার ও কিডনিকেও আক্রান্ত করে৷ এজন্য শিশুদের মধ্যে মাল্টি অর্গান ফেইলিউর বেশি দেখা যাচ্ছে।,ডেঙ্গু জ্বর হলে এখন প্লাটিলেট কাউন্টের চেয়েও বেশি গুরুত্ব দেওয়া হয় রক্তের হেমাটোক্রিট লেভেলের ওপর। হেমাটোক্রিট লেভেলের মাধ্যমে রক্তে লোহিত রক্তকণিকার অনুপাত কত আছে তা জানা যায়। ডেঙ্গু হলে প্লাটিলেট কাউন্টের সঙ্গে হেমাটোক্রিট লেভেলও জানা গুরুত্বপূর্ণ। হেমাটোক্রিট বেড়ে যাওয়া বা অতিরিক্ত কমে যাওয়া রোগের ভয়াবহতা তৈরি করতে পারে। এজন্য এখন চিকিৎসকরা রক্তে হেমাটোক্রিট লেভেলের দিকে বেশি গুরুত্ব দিচ্ছেন।,এখন ডেঙ্গুর যে ধরন সেটি দেখে চিকিৎসকরা পরামর্শ দিচ্ছেন, জ্বর শুরু হওয়ার ১ বা ২ দিনের মধ্যেই ডেঙ্গু পরীক্ষা করতে এবং শুরু থেকেই ডাক্তারের পরামর্শ নিয়ে চিকিৎসা নিতে। রক্ত পরীক্ষার রিপোর্ট দেখে ডাক্তার পরামর্শ দিতে পারবেন রোগীকে কখন হাসপাতালে ভর্তি হতে হবে বা বাসায় থেকেই চিকিৎসা নিতে পারবেন কি না।,প্লাটিলেট কাউন্ট সাধারণ দেড় লাখের ওপর থাকলে সেটিকে স্বাভাবিক হিসেবে ধরা হয়। ডেঙ্গু হলে সেটি ২০ হাজার পর্যন্ত নেমে যেতে পারে। তবে যদি শরীরে কোনো রক্তক্ষরণ না হয় বা ইন্টার্নাল রক্তক্ষরণ না হয় তাহলে প্লাটিলেট লেভেল ২০ হাজারে নেমে আসলেও অতটা উদ্বিগ্ন হওয়ার কারণ নেই। প্লাটিলেট আস্তে আস্তে বাড়তে শুরু করলেই ধরে নেওয়া যায়, রোগীর অবস্থার উন্নতি হচ্ছে।',ডা. তানজীর ইসলাম অদ্বিত আরও জানান, 'পেঁপে পাতার রস খেলে প্লাটিলেট লেভেল দ্রুত বাড়ে এরকম একটা কথা প্রচলিত থাকলেও এর কোনো নির্দিষ্ট বৈজ্ঞানিক ব্যাখ্যা এখনো নেই। ডেঙ্গু জ্বরে সাধারণত রক্তের প্লাটিলেট দ্রুত ভাঙতে শুরু করে। রক্তে প্লাটিলেটের ভাঙন রোধ করা প্লাটিলেট দ্রুত বাড়ানোর চেয়েও বেশি গুরুত্বপূর্ণ। তাই পেঁপে পাতার রসে প্লাটিলেট কাউন্ট বাড়লেও এসে প্লাটিলেটের ভাঙন কমে না। ফলে এটি রোগীর খুব একটা উপকারে আসে বলেও ধারণা করা যায়। কারণ ডেঙ্গু ভাইরাস যতক্ষণ শরীরে থাকবে ততক্ষণ প্লাটিলেট ভাঙতেই থাকবে।,সুতরাং পেঁপে পাতার রস খেলে প্লাটিলেট বাড়ে এই তথ্য নিয়ে কিছুটা দ্বিমত আছে। তাই ডাক্তারের পরামর্শ ছাড়া পেঁপে পাতার রস খাওয়া খুব একটা বুদ্ধিমানের কাজ হবে না বলে মনে করছেন চিকিৎসকরা।'"
কবজি ডুবিয়ে সবজি খেতে জগন্নাথ ভোজনালয়,"পুরান ঢাকার খাবারের কথা বললে সাধারণভাবে আমাদের মাথায় বিরিয়ানির কথাই আসে। তবে মসলাদার মোগল খাবারের বাইরে গিয়ে কেউ যদি একেবারেই নিরামিষ খেতে চান, সেক্ষেত্রে দারুণ একটি স্থান হতে পারে জগন্নাথ ভোজনালয়।,এর অবস্থান ১১০ নম্বর তাঁতিবাজারে একটি ভবনের দোতালায়। নিচতলায় আছে পুষ্প নামে একটি জুয়েলারি দোকান। তাঁতিবাজার শিবমন্দিরের কাছ থেকে সহজেই যাওয়া যায়।,স্থানীয় লোকদের জিজ্ঞাসা করলেও জেনে নিতে পারবেন এর ঠিকানা। ভোজনালয়ের বয়স এখন ১৮ চলছে। দেড় যুগ আগে ২০০৫ সালে নিতাই পাল শুরু করেন এই ভোজনালয়। ওদিকের সবচেয়ে পুরনো নিরামিষ ভোজনালয়টি বিষ্ণুপ্রিয়া। তারপরই হয়েছে জগন্নাথ। ২০২০ সালে কোভিড আক্রান্ত হয়ে লোকান্তরিত হন নিতাই পাল। তারপর মালিকানা পরিবর্তন হয়েছে। বর্তমানে এর তত্ত্বাবধানে আছেন অশোক কবিরাজ। তিনি গোপীনাথ ভোজনালয়েরও মালিক। এখন দুটো হোটেলই একসঙ্গে চালাচ্ছেন।,তিনি জানান, জগন্নাথ ভোজনালয়ের সব আইটেম নিরামিষ। ভর্তা, ডাল, ছানা, বড়া, সয়াবিন, রসা, ধোকা। শেষপাতে পায়েস আর চাটনি। রান্নায় পেঁয়াজ ও রসুন ব্যবহার করা হয় না। তবে অন্যান্য মসলা দেওয়া হয়। একাদশীর সময় হলে, চন্দ্র তিথিতে বিশেষ খাবার পাওয়া যায়। পুষ্পান্ন (অর্থাৎ পোলাও), খিচুড়ি, সাগুদানা ভুনা, ছানার রসা, ফুলকপির রসা, পাঁচমিশালি সবজি ও শ্যামা দানার পায়েস করা হয়। একাদশীর রান্না হয় সানফ্লাওয়ার তেলে। অন্যান্য দিন সয়াবিন ব্যবহার করা হয়।,এ ছাড়া, পেঁয়াজ- রসুন তো বাদই, অন্যান্য মসলাও একাদশীর রান্নায় দেওয়া হয় না। শুধু আদা আর কাঁচামরিচটা দেওয়া হয়। এখানে ভর্তা পাওয়া যায় ৮-১০ রকমের। ডাল পাওয়া যায় ৩-৪ প্রকারের। শাকও পাবেন ৫ প্রকারের। হোটেলের টেবিলগুলোয় সারিবদ্ধ করে সাজানো রেকাবি (ট্রে)। সেখানে ইস্পাতের (স্টিল) ছোট ছোট বাটিতে করে সাজানো প্রায় ২০ প্রকারের নিরামিষ পদ। যার যেরকম প্রয়োজন, সেভাবে নিয়ে নিতে পারেন। সব তরকারির দাম ১০ টাকা থেকে সর্বোচ্চ ৪০ টাকার ভেতর।,ভাত এক প্লেট ১৫ টাকা, প্রয়োজনে ৫ টাকা করে অতিরিক্ত ভাত নিতে পারবেন। ভাত টেবিলে দেওয়া থাকে না। এটি দোকানের লোকেরাই পরিবেশন করে থাকেন। দৈনিক ২০টি পদ করা হয় এখানে। তার ভেতর রসা, লাবড়া, শুক্তো, ৫ তরকারি, ধোকা-সবই পাবেন। একবারে দোকানে বসে খেতে পারেন ৩৫-৩৬ জন।,তবে ভর দুপুরবেলায় ভিড় আরেকটু বেশিই থাকে। দুপুর ১ টা থেকে সাড়ে ৩ টা -৪টা পর্যন্ত বেশ লোকসমাগম হয় বলে জানান অশোক কবিরাজ। রাতে ১০টা পর্যন্ত সাধারণত দোকান খোলা রাখেন। তবে ভিড় বাড়লে সেটি বেড়ে হয় ১১টা।,অশোক কবিরাজ বলেন, 'আমরা এখানে প্রতিদিন কেমন লোক খাবে, সেসব হিসাব করেই রান্না চড়াই। দরকারে কম হবে। কিন্তু বেশি খাবার যেন না হয় বা বেঁচে না যায়, তা খেয়াল করি আমরা। তাছাড়া, নিরামিষ খাবার বাসি হলে দেখে বোঝা যায়। কালচে হয়ে যায়। সেটা খাওয়ার উপযোগী থাকে না।',মূলত নিরামিষ আহারি সনাতন ধর্মাবলম্বীদের কথা চিন্তা করে হোটেলটি প্রতিষ্ঠা করা হলেও সব ধর্মের মানুষের জন্যই এটি উন্মুক্ত। এখানে দূর-দুরান্ত থেকেও অনেকেই খেতে আসেন।,ঢাকা বিশ্ববিদ্যালয়ের গণযোগাযোগ ও সাংবাদিকতা বিভাগের সাবেক শিক্ষার্থী সৈকত কবির শায়ক জানালেন তার এখানে নিরানিষ ভোজনের অভিজ্ঞতা।,তিনি বলেন, 'খাবার আমার কাছে খুবই ভালো লেগেছে। যে পরিমাণ ও যেমন মান, তাতে বলা যায় বেশ সাশ্রয়ী। এলাকাটা একটু ঘিঞ্জি, তবে দোকানের পরিবেশ ছিমছাম।',স্থানীয় আরেকজন তরুণ জানালেন, তিনি প্রায়ই এখানে আসেন খেতে।,তার অভিমত, 'এখানে আপনি পেট ভরে খেতে পারবেন অল্প টাকায়। অন্তত ৬০ টাকা খরচ করলেই ৩-৪টি আইটেম দিয়ে আরামে খেতে পারবেন। রান্না তৃপ্তিদায়ক। এজন্য মাঝে মাঝেই আসি।',অশোক কবিরাজ জানান, পূজার সময় এখানে খুবই ভিড় হয়। বন্ধের দিনেও লোক বেশি হয়। শুক্রবার ছুটি থাকায় অনেকে আসে। অন্যান্য দিনেও শাঁখারিবাজার, তাঁতিবাজার, ইসলামপুর, নবাবপুর থেকে মানুষ আসে। এদিকে জগন্নাথ বিশ্ববিদ্যালয় থেকে তো আসেই।,আজকাল ভ্লগাররাও আসেন জানিয়ে তিনি বলেন, 'দূর-দূরান্ত থেকে কেউ যদি আসতে না পারেন, সেক্ষেত্রে আছে হোম ডেলিভারির ব্যবস্থা। ফুডপান্ডা, পান্ডা গোর মতো অ্যাপগুলো থেকে অর্ডার করে পেতে পারেন খাবার।',করোনায় আগের মালিক নিতাই পালের মৃত্যুর পর নতুন করে দায়িত্ব নেওয়াটা একেবারে সহজ ছিল না অশোক কবিরাজের জন্য। তখন হোটেল বন্ধও রাখতে হয়েছিল অনেক দিন। এখন দোকানের সার্বিক অবস্থা নিয়ে তিনি সন্তুষ্ট। দোকানে এখন কর্মচারী আছেন ২০ জনের মতো। রান্না, কাটা-বাছা, পরিবেশনা সবকিছুই তারা করেন।,প্রতিষ্ঠার শুরু থেকেই আইটেমের বৈচিত্র‍্য ও মানের কারণে জনপ্রিয় ছিল দোকানটি। এখনও সেই মান অটুট আছে বলে জানান অশোক। তা ছাড়া মসলা, তেল-চর্বিবিহীন নিরামিষ খাবারগুলো স্বাস্থ্যের জন্যও ভালো।,তিনি বলেন, 'এখানে আপনি যেটাই খান, তৃপ্তি পাবেন। আইটেমগুলো থেকে টক-ঝাল-মিষ্টি-তেতো সব স্বাদের খাবার পাবেন। যেটা যেরকম পছন্দ, যতটুকু পছন্দ নেবেন। টেবিলে সব দেওয়াই থাকে, পছন্দমতো তুলে নেবেন। ঢাকার অনেক জায়গায় সুস্বাদু পোলাও- বিরিয়ানি পাওয়া যায়। কিন্তু যদি বাড়ির রান্নার মতো শান্তি করে একটু ভাত-তরকারি চান বা বাঙালি রান্না খেতে চান, তবে এখানে চলে আসবেন। খেয়ে তৃপ্তি পাবেন এই নিশ্চয়তা দিতে পারি।',"
অনলাইন ক্যালরি ক্যালকুলেটরের হিসাব কতটা নির্ভরযোগ্য,"সুস্বাস্থ্য ধরে রাখার বিষয়ে অনেককেই চিন্তিত হতে দেখা যায়। আর এতে ওজন ও সুস্থ খাদ্যাভ্যাসের দিকগুলো বেশি ভূমিকা রাখে। ব্যক্তির ওজন, উচ্চতা ও অন্যান্য শারীরিক বৈশিষ্ট্যের ওপর ভিত্তি করে তার প্রতিদিনের খাদ্যতালিকা এবং তাতে থাকা উপাদানগুলো নির্ধারণ করা উচিত। এর জন্য ঠিকঠাক ক্যালরি হিসেব করাটা খুব জরুরি।,আজকাল অনলাইনের যুগ। সব কাজেই অনলাইন সুযোগ-সুবিধার বিস্তর প্রভাব। এক্ষেত্রে সাহায্য নেওয়া যায় অনলাইন ক্যালরি ক্যালকুলেটরের। অনেকে সেটা করেও থাকেন, কিন্তু প্রশ্ন দাঁড়ায় এর যথার্থতা নিয়ে। কতটা নির্ভরযোগ্য এসব হিসাব?,অনলাইন ক্যালকুলেটর যেভাবে কাজ করে,অনলাইন ক্যালরি ক্যালকুলেটর মূলত ব্যক্তির প্রতিদিনের ক্যালরি চাহিদা নির্ধারণ করে। নির্ধারণের এ প্রক্রিয়ায় যে বিষয়গুলো খেয়াল করা হয় তা হচ্ছে লিঙ্গ, বয়স, ওজন, উচ্চতা ও শারীরিক সক্রিয়তা। এতে করে এটিও বোঝা যায় যে, ব্যক্তি ১ দিনে কত ক্যালরি খরচ করেন এবং ওজন কমানো, বাড়ানো বা একই রাখতে তাকে কতটুকু ক্যালরি ডেফিসিট বা ঘাটতি তৈরি করতে হবে।,এই বিষয়গুলো জানতে ও বুঝতে নিম্নোক্ত দিকে নজর দেওয়া জরুরি-,বিএমআই,বিএমআই বা বডি মাস ইনডেক্স মূলত একটি ফর্মুলা, যার মাধ্যমে ব্যক্তির শারীরিক ওজন কতটা স্বাস্থ্যকর, কতটা বাড়ানো বা কমানো প্রয়োজন– সেই সিদ্ধান্ত নেওয়া যায়। মোট ওজনকে উচ্চতা দিয়ে ভাগ করে যে সংখ্যাটি পাওয়া যায়, তাই ব্যক্তির বিএমআই। ওজন কম, বেশি, স্থূল– এসবই এই সংখ্যা থেকে নির্ধারণ করা সম্ভব। বিএমআই পরিমাপের ভিত্তিতে ওজনের যে শ্রেণিগুলো নির্ধারণ করা হয়, তা হলো–,●         ১৮.৫ থেকে কম হলে 'ওজন কম',●         ১৮.৫-২৪.৯ হলে 'স্বাভাবিক ওজন',●         ২৫-২৯.৯ হলে 'ওজন বেশি',●         ৩০ বা এর চেয়ে বেশি হলে 'স্থূল',বিএমআর,বিএমআর বা ব্যাসাল মেটাবোলিক রেট দিয়ে বোঝানো হয়, বিশ্রামে থাকা অবস্থাতেও মৌলিক কার্যক্রম চালিয়ে যেতে ব্যক্তির দেহে ক্যালরির প্রয়োজন হয়। এসব কার্যক্রমের মধ্যে রয়েছে পেশি সঞ্চালন ও হজমক্রিয়ার মতো বিষয়গুলো। অনলাইন ক্যালরি ক্যালকুলেটর উচ্চতা, ওজন ও অন্যান্য মাপকাঠির ভিত্তিতে বিএমআর হিসাব করে থাকে।,শারীরিক শক্তি ব্যয়ের সর্বোচ্চ মাধ্যম কিন্তু শরীরচর্চা বা ব্যায়াম নয়, বরং শরীরের অভ্যন্তরে চলমান মেটাবোলিজম বা বিপাকক্রিয়া। শরীরচর্চা নিশ্চয়ই ক্যালরি খরচের ক্ষেত্রে বাহ্যিক ভূমিকা রেখে থাকে, কিন্তু প্রাথমিকভাবে কোনো প্রচেষ্টা ছাড়াই বিপাকক্রিয়ার হার যার যত বেশি হয়, ক্যালরি খরচের গতিও তার তত বেশি। এমনকি মেটাবোলিজম আরও গতিশীল করতেও ব্যায়াম কাজে লাগে। তাই বিএমআরই হচ্ছে সবচেয়ে গুরুত্বপূর্ণ মাপকাঠি, যা অনলাইন ক্যালরি ক্যালকুলেটরে ব্যবহার করা হয়।,টিডিইই,ইংরেজি এই প্রত্যয়টির সম্পূর্ণ রূপ হচ্ছে 'টোটাল ডেইলি এনার্জি এক্সপেন্ডিচার' বা দৈনিক শক্তিব্যয়ের সামগ্রিক পরিমাণ। প্রতিদিন আমরা যতটুকু শক্তি ব্যয় করি, সেটিই আমাদের 'টিডিইই'। এই সংখ্যাটি অনলাইন ক্যালরি ক্যালকুলেটরে হিসাব করা হয় ২টি জিনিস থেকে। প্রথমত বিএমআর এবং দ্বিতীয়ত দৈনন্দিন কার্যক্রমের পরিমাণ। এর ওপর ভিত্তি করে ব্যক্তি ওজন কমাতে বা বাড়াতে চাইলে টিডিইই হিসাব করে এগোতে পারেন।,ওজন সংক্রান্ত বিভিন্ন দরকারি বিষয় তো জানা গেল, এখন আসা যাক মূল যে প্রশ্নটি সামনে রেখে এগোনো হয়েছিল তার দিকে। অনলাইন ক্যালরি ক্যালকুলেটরের হিসাব কি যথার্থ বা নির্ভরযোগ্য কি না এবং হলেও কতটুকু? এটি মূলত নির্ভর করে, এতে যে তথ্যগুলো ইনপুট দেওয়া হচ্ছে তা কতটুকু যথার্থ ও তা যথেষ্ট কি না সেটির ওপর।,প্রোফাইল তৈরির সময় কেউ যদি তার উচ্চতার বিষয়ে ১ ইঞ্চিও হেরফের করে, তাহলে সেই ১ ইঞ্চির উপর নির্ভর করে বিএমআর, বিএমআই, টিডিইই ও ক্যালোরি ডেফিসিট– এ সবকিছুরই হিসাব যাবে বিগড়ে। ঠিক একইভাবে যদি নিজের দৈনন্দিন কার্যক্রমের বিষয়ে নিখুঁত তথ্যের যোগান না দেওয়া হয়, তাহলে নিশ্চয়ই ব্যক্তির জন্য নির্দিষ্ট ছাঁচে হিসাব করাটা এই ক্যালকুলেটরের পক্ষে সহজ হবে না।,তবে হ্যাঁ, কাছাকাছি একটা ফলাফল এটি থেকে পাওয়া সম্ভব, যা অনুসরণ করে এগোলেও একটি স্বাস্থ্যকর জীবনযাত্রা চালিয়ে যাওয়া যায়। তবে যত বেশি নিখুঁত তথ্য, তত বেশি নিখুঁত ফলাফল– এই মূলনীতির বাইরেও প্লেস্টোর থেকে অনলাইন ক্যালোরি ক্যালকুলেটর ইনস্টল করার আগে এর রেটিং ও রিভিউগুলো দেখে নেওয়া দরকার। নিম্নমানের ক্যালকুলেটর ডাউনলোড না করে অনেক মানুষ ব্যবহার করে এবং ভালো ফলাফল মেলে এমন ক্যালকুলেটর ডাউনলোড করলে ক্যালরি হিসাব করে সুস্থতার পথে যাত্রা আরেকটু সহজ মনে হবে।,তথ্যসূত্র:,১. https://www.forbes.com/health/body/calorie-calculator/,২. https://www.makeuseof.com/online-calorie-calculators-accurate/,৩. https://www.cdc.gov/healthyweight/assessing/bmi/adult_bmi/index.html#:~:text=Body%20mass%20index%20(BMI)%20is,weight%2C%20overweight%2C%20and%20obesity."
যে ১০ ভুলে ক্ষতি হতে পারে মাইক্রোওয়েভ ওভেনের,"মাইক্রোওয়েভ ওভেনের যথাযথ যত্ন নিলে অন্তত ১০ বছর নির্বিঘ্নে ব্যবহার করা যায়। কিন্তু ব্যবহারের ভুলের কারণে বা সঠিক যত্নের অভাবে অনেক সময় মাইক্রোওয়েভের পূর্ণ ব্যবহার নিশ্চিত করতে পারেন না অনেকে।,চলুন জেনে নিই এই ভুলগুলো-,পরিষ্কার করতে অনীহা,মাইক্রোওয়েভ সবসময় পরিষ্কার-পরিচ্ছন্ন রাখুন। রান্নাঘরের জিনিসপত্র নিয়মিত পরিষ্কার করাটা হয়তো খুব আনন্দদায়ক অভিজ্ঞতা না, তবে মাইক্রোওয়েভের বেলায় এটি খুবই গুরুত্বপূর্ণ।,আপনি হয়তো অনেক নোংরা হলে মাইক্রোওয়েভ পরিষ্কার করেন। কিন্তু প্রতিদিন ব্যবহারের পর যে ছোটখাট খাদ্যকণা ও অন্যান্য অবশিষ্টাংশ ভেতরে পড়ে থাকে, সেগুলো সঙ্গে সঙ্গে পরিষ্কার করে রাখা ভালো। তা না হলে অবশিষ্টাংশ পরবর্তী ব্যবহারের সময় শক্তি টেনে নেয় এবং দীর্ঘমেয়াদে এগুলো থাকলে মাইক্রোওয়েভের ভেতরের দিকের বিভিন্ন অংশ পুড়ে যেতে পারে।,এ ছাড়া, ব্যবহারের পর খাবারের অবশিষ্টাংশ পরিষ্কার না করলে মাইক্রোওয়েভকে প্রতিবার সেগুলো গরম করার জন্য বাড়তি শক্তি খরচ করতে হয়। যা এই যন্ত্রটির জন্য দীর্ঘমেয়াদে নেতিবাচক ফলাফল বয়ে আনতে পারে।,নির্দিষ্ট কিছু খাবার মাইক্রোওয়েভে দেওয়া,মাইক্রোওয়েভ ব্যবহারের আগে ভালোভাবে জানতে হবে কোন খাবার এটিতে দেওয়া যাবে আর কোনটি দেওয়া যাবে না। ডিম বা আলুর মতো কিছু খাবার মাইক্রোওয়েভে দিলে প্রচুর চাপ উৎপন্ন হয়ে ফেটে যেতে পারে। এগুলো যদি মাইক্রোওয়েভের ভেতর ফেটে যায় তাহলে ভেতরে এক ধরনের শকওয়েভ তৈরি হতে পারে, যা ক্ষতিকর।,অনুপযুক্ত পাত্র ব্যবহার করা,আপনি শুধু খাবারই মাইক্রোওয়েভে দিচ্ছেন না, কোনো না কোনো পাত্র ব্যবহার করছেন। এমন কোনো পাত্র ব্যবহার করা উচিত না, যা মাইক্রোওয়েভের জন্য ক্ষতিকর। ধাতব কোনো কিছু দেওয়া মাইক্রোওয়েভের জন্য খুবই ক্ষতিকর। অন্যান্য উপাদানও ক্ষতি করতে পারে।,মাইক্রোওয়েভে দেওয়ার যোগ্য না, এমন যেকোনো প্লাস্টিকের পাত্র এড়িয়ে চলতে হবে। ভেতরে যদি সামান্য পরিমাণ প্লাস্টিকও গলে যায়, তাহলেও বড় ক্ষতি হতে পারে। এতে খাবারেরও ক্ষতি হতে পারে।,অনেক জোরে মাইক্রোওয়েভের দরজা আটকানো,মাইক্রোওয়েভ থেকে খাবার বের করার পর অনেকেই কনুই দিয়ে এটির দরজা আটকান। এতে ২টি জিনিস ঘটতে পারে। ১ হচ্ছে দরজা খুব জোরে আটকে যেতে পারে এবং ২ হচ্ছে দরজা ঠিকমতো না আটকানোর আশঙ্কা থাকে। ২টি বিষয়ই ক্ষতিকর।,মাইক্রোওয়েভের দরজা খুব জোরে আটকাতে গেলে দরজার বিভিন্ন মেকানিজম ক্ষতিগ্রস্ত হতে পারে। আবার ঠিকমতো না আটকালেও তাপ ঠিকমতো ভেতরে থাকে না। তাই খুব জোরে মাইক্রোওয়েভের দরজা আটকানো উচিত নয়।,ভেতরে কিছু না দিয়েই মাইক্রোওয়েভ চালু করে দেওয়া,অনেক সময় কয়েক সেকেন্ড বাকি থাকতেই অনেকে মাইক্রোওয়েভ বন্ধ করে দেন। এটা ক্ষতিকর। আবার অনেক সময় ভুলবশত ভেতরে কোনো খাবার না দিয়েই মাইক্রোওয়েভ চালু করে দেন অনেকে। এক্ষেত্রে নজরে পড়ার সঙ্গে সঙ্গে মাইক্রোওয়েভ বন্ধ করে দিন। ভেতরে কিছু না থাকলে মাইক্রোওয়েভ নিজেই নিজের উৎপাদিত শক্তি শোষণ করে, যা খুবই ক্ষতিকর।,ভুল সার্কিট ব্যবহার করা,রান্নাঘরে অনেকগুলো সার্কিট থাকতে পারে। অনেকেই যখন যে সার্কিট সুবিধা, সেটি ব্যবহার করেন। কিন্তু মাইক্রোওয়েভে এমন কোনো সার্কিটে ব্যবহার করা উচিত নয়, যে সার্কিটে কিচেনের অন্যান্য ভারী মেশিন চলে। ভারী কিচেন অ্যাপ্লায়েন্সের জন্য অবশ্যই আলাদা আলাদা সার্কিট ব্যবহার করা উচিত। সার্কিট যদি যথার্থ না হয়, তাহলে বৈদ্যুতিক প্রবাহের সমস্যার কারণে মাইক্রোওয়েভের ক্ষতি হতে পারে।,ওয়েট লিমিট অতিক্রম করা,প্রতিটি মাইক্রোওয়েভের ওয়েট লিমিট থাকে। এজন্যই আমরা বলি ১০ লিটার বা ২০ লিটারের মাইক্রোওয়েভ ওভেন। ধারণক্ষমতার চেয়ে বেশি খাবার কিংবা বড় কোনো ফ্রোজেন খাবার মাইক্রোওয়েভে দেওয়ার ক্ষেত্রে সতর্কতা অবলম্বন করুন। অনেক বেশি খাবার কিংবা অনেক বড় ফ্রোজেন খাবার মাইক্রোওয়েভে দিলে বাড়তি চাপ পড়ে। ফলে মোটরসহ অন্যান্য গুরুত্বপূর্ণ যন্ত্রাংশ নষ্ট হয়ে যেতে পারে।,মাইক্রোওয়েভের চারপাশে কিছুটা ফাঁকা জায়গা না রাখা,অনেকেই মাইক্রোওয়েভের ওপর কিংবা এর আশেপাশে কোনো জায়গা না ছেড়েই অনেক কিছু রাখেন। এতে মাইক্রোওয়েভে পর্যাপ্ত বাতাস চলাচল করতে পারে না। যদি মাইক্রোওয়েভের হিট ভেন্ট (যেদিক দিয়ে গরম তাপ বের হয়) কোনো দেয়ালের সঙ্গে লাগানো থাকে বা এমন পরিস্থিতিতে থাকে, যেখান থেকে বাতাস বের হতে পারে না, তাহলে এটি খুব কম সময়ে গরম হয়ে যেতে পারে। তাই হিট ভেন্ট সবসময় উন্মুক্ত রাখা ভালো।,নির্দেশনা অনুসরণ না করা,প্রতিটি মাইক্রোওয়েভের সঙ্গে একটি নির্দেশনা দেওয়া থাকে। ওই নির্দিষ্ট মাইক্রোওয়েভটি কীভাবে ব্যবহার করতে হবে, কীভাবে ব্যবহার করা যাবে না তার বিস্তারিত বর্ণনা থাকে নির্দেশনায়। অনেকেই এটি ভালোভাবে পড়ে দেখেন না। মাইক্রোওয়েভ ব্যবহারের আগে সবার উচিত ভালোভাবে নির্দেশনা পড়ে নেওয়া। তাহলে অনেক অনাকাঙ্খিত পরিস্থিতি এড়ানো সম্ভব।,স্টেইনলেস স্টিলের পাত্র দেওয়া,স্টেইনলেস স্টিলের কোনো পাত্র মাইক্রোওয়েভে দেওয়া উচিত নয়। কারণ এ ধরনের পাত্র তরঙ্গকে প্রতিফলিত করে। মাইক্রোওয়েভ চালুর পর যে তরঙ্গ উৎপন্ন হয়, সেগুলো স্টেইনলেস স্টিলের পাত্র ও মাইক্রোওয়েভের পৃষ্ঠদেশের মধ্যে চলাচল করে। এটি মাইক্রোওয়েভের জন্য ক্ষতিকর।,তথ্যসূত্র: রিডার্স সাইজেস্ট"
ডেঙ্গু হলে যা খাবেন,"শহরাঞ্চলে ডেঙ্গুর সাম্প্রতিক প্রকোপ গুরুতর উদ্বেগের জন্ম দিয়েছে। সঠিক চিকিৎসার পাশাপাশি ডেঙ্গু থেকে দ্রুত সেড়ে উঠার জন্য সঠিক খাবার গ্রহণ করাটাও গুরুত্বপূর্ণ। সুষম ডায়েটের মাধ্যমে রোগীর শরীরে প্লাটিলেট সংখ্যা বাড়ানো সম্ভব, পাশাপাশি গ্যাস্ট্রোইনটেস্টাইনাল ব্লিডিং, ডিহাইড্রেশন ইত্যাদির মতো গুরুতর জটিলতা রোধ করা সম্ভব।,ডেঙ্গু একটি মশাবাহিত রোগ এবং যে ভাইরাসের কারণে রোগটি হয়, তার নাম ডিইএনভি। আক্রান্ত হওয়ার ৩-১৪ দিনের মধ্যে এই রোগের লক্ষণগুলোর স্পষ্ট হয়, যার মধ্যে আছে ব্যাপক জ্বর, মাথা ব্যাথা, বমি, মাংসপেশিতে ব্যাথা, হাড়ের সংযোগস্থলে ব্যাথা ইত্যাদি। মাঝে মাঝে ত্বকে র‌্যাশ হতে পারে। এসব লক্ষণ দেখা দিলে প্রয়োজনীয় পুষ্টি ও ভিটামিনে ভরপুর খাবার দিয়ে রোগীর রোগ প্রতিরোধ ক্ষমতা বাড়ানো অত্যাবশ্যক।,রোগের প্রাথমিক ধাপে তরল খাবার গ্রহণ করাটাই শ্রেয়, যেহেতু শক্ত খাবারের তুলনায় শরীর এই খাবার সহজে গ্রহণ করতে পারে। অল্প অল্প করে তরল খাবার গ্রহণ করলে শরীর থেকে চলে যাওয়া পানির শূন্যস্থাণ পূরণ হতে পারে, একইসঙ্গে শরীরে তাপমাত্রাও নিয়ন্ত্রণে রাখতে সাহায্য করে।,রোগী যখন ডেঙ্গু থেকে উত্তরণের ধাপে থাকে তখন দ্বিতীয় ধাপে সহজে হজমযোগ্য খাবার, যেমন- খিচুড়ি, দই, ভাত, পোরিজ, সেদ্ধ আলু, সেদ্ধ শাকসবজি যেমন পেঁপে, কুমড়ো, সবুজ মটর ইত্যাদি খাওয়ানো শুরু করা যেতে পারে।,স্বাদ বাড়ানোর জন্য লেবুর রস ব্যবহার করতে পারেন। নরম ডায়েটের পাশাপাশি ফলের রস, স্যুপ এবং ডাবের পানির মতো প্রচুর পরিমাণে তরল পান করা প্রয়োজন। এগুলো শরীরের পানি এবং ইলেক্ট্রোলাইট ভারসাম্য বজায় রাখতে সহায়তা করে।,পাকা কলা, পাকা পেঁপে এবং তরমুজের মতো ফলগুলোও খাওয়াতে পারেন এবং রোগী যখন ধীরে ধীরে আরও সুস্থতা অর্জন করবেন, তখন তৃতীয় ধাপে তাকে স্বাভাবিক সময়ের মতো পুষ্টিকর খাবার দিতে পারেন।,যেসব বিষয় মনে রাখতে হবে,শরীরের পানির ঘাটতি পূরণ করতে হবে। ডেঙ্গু হলে অনেক সময় শরীরে প্রচুর পানির ঘাটতি তৈরি হয়। ডাবের পানি এক্ষেত্রে অনেক উপকারী হতে পারে। ডাবের পানিতে প্রচুর পরিমাণে ইলেক্ট্রোলাইট ও পুষ্টি থাকে। লেবুর পানি ভিটামিন সির খুব ভালো উৎস। এটি শরীর থেকে ক্ষতিকর উপাদান বের করে দিতে সাহায্য করে। অনেক ক্ষেত্রে আদা পানি গ্রহণেরও পরামর্শ দেওয়া হয়। কারণ এটি অনেক ডেঙ্গু রোগীর বমি বমি ভাব মোকাবিলায় সহায়তা করে। কখনও কখনও শরীরের পানিশূন্যতা পূরণে ওরাল রিহাইড্রেশন সলিউশন (ওআরএস) গ্রহণের পরামর্শ দেন ডাক্তাররা। এটি শরীরে অত্যাবশ্যক পটাসিয়াম সরবরাহ করে।,প্লাটিলেট সংখ্যা বাড়ানোর দিকে খেয়াল রাখতে হবে। ব্রোকলি ভিটামিন কের খুব ভালো একটি উৎস, যা রক্তে প্লাটিলেট বাড়াতে ভূমিকা রাখে। যদি হঠাৎ করে প্লাটিলেট অনেক কমে যায়, তাহলে ব্রোকলি খাওয়ানো যেতে পারে। এই খাবারটি অ্যান্টিঅক্সিডেন্ট এবং খনিজে পরিপূর্ণ।,পালং শাক আয়রন, ভিটামিন কে, পটাসিয়াম এবং ফাইটোনিউট্রিয়েন্টের একটি সমৃদ্ধ উৎস, যা রোগ প্রতিরোধ ক্ষমতা বৃদ্ধি করে। এই খাবারটি প্লাটিলেট বাড়ানোর একটি কার্যকর উপায়।,ডালিম খুবই পুষ্টি এবং খনিজ সমৃদ্ধ ফল, যা শরীরকে প্রয়োজনীয় শক্তি সরবরাহ করে এবং ক্লান্তির অনুভূতি হ্রাস করে। আয়রনের একটি সমৃদ্ধ উৎস হওয়ায় ডালিমকে রক্তের প্লাটিলেট বাড়ানোর জন্য বেশ উপকারী বলে মনে করা হয়।,পেঁপে পাতা খাবার হিসেবে আমাদের দেশে খুব বেশি জনপ্রিয় না হলেও এর রোগ প্রতিরোধী বৈশিষ্ট্য রয়েছে। পেঁপে পাতা পাপাইন এবং কাইমোপাপাইন এনজাইম সমৃদ্ধ, যা হজমে সহায়তা করে, ফোলাভাব এবং অন্যান্য হজমজনিত সমস্যা দূর করে। অনেক গবেষক দেখেছেন, পেঁপে পাতা ডেঙ্গুর বিরুদ্ধে লড়াই করতে গুরুত্বপূর্ণ ভূমিকা পালন করে। বিশেষ করে প্লাটিলেট কাউন্ট বাড়াতে এই পাতার ভূমিকা অনেক। গরুর দুধের পরিবর্তে ছাগলের দুধ পান করাও এক্ষেত্রে উপকারী বলে বিবেচিত হয়।,হলুদ একটি এন্টিসেপটিকসমৃদ্ধ খাবার এবং এটি শরীরে মেটাবলিজম বাড়াতে ভূমিকা রাখে। দুধের সঙ্গে হলুদ মিশিয়ে পান করলে ডেঙ্গু জ্বর থেকে দ্রুত সেরে উঠা সম্ভব। মেথি সহজে ঘুমানো এবং যন্ত্রণা হ্রাসের ক্ষেত্রে উপকারী। জ্বর অনেক বাড়তে থাকলে সেটিকে স্থিতিশীল করার জন্যও মেথি গ্রহণ করা যেতে পারে।,কালো আঙুর অ্যান্টিঅক্সিডেন্টসমৃদ্ধ এবং রক্তের গঠনের জন্য সহায়ক একটি ফল। পেয়ারাও প্লাটিলেট কাউন্ট বাড়াতে কার্যকরী।,ডেঙ্গু রোগীরা বিটরুটের স্যুপ খেতে পারেন। এতে প্রচুর পরিমাণে পানি, ভিটামিন (বি৯, ভিটামিন সি), খনিজ পদার্থ (ম্যাঙ্গানিজ, পটাসিয়াম, আয়রন) রয়েছে। এগুলো রক্তের লোহিত রক্ত কণিকার পরিমাণ বাড়াতে খুব সহায়ক। টমেটো স্যুপ ভিটামিন সি এবং পটাসিয়াম সমৃদ্ধ।,যেসব খাবার এড়িয়ে চলা উচিত,প্রক্রিয়াজাত খাবারের পাশাপাশি তৈলাক্ত, মশলাদার ও ভাজা খাবার এড়িয়ে চলতে হবে। এসব খাবারের ফলে পেটে অ্যাসিড জমতে পারে, পিএইচ স্তর নেমে যেতে পারে যার ফলে আলসার ও অন্ত্রের দেয়ালের ক্ষতি হতে পারে।,ক্যাফিনেটেড পানীয় দ্রুত হৃদস্পন্দন বাড়ায়। ফলে এসব পানীয় ক্লান্তি এবং পেশীর ক্ষতি করতে পারে। এটি আমাদের শরীরে পানিশূন্যতাও সৃষ্টি করে।,চৌধুরী তাসনিম হাসিন ইউনাইটেড হাসপাতাল লিমিটেডের প্রিন্সিপাল ডায়েটিশিয়ান।,,অনুবাদ করেছেন আহমেদ হিমেল"
ভিটামিন ডি পাবেন কোন সময়ের রোদে,"সূর্যের আলো ভিটামিন ডির প্রাকৃতিক উৎস সেটা আমরা কম-বেশি সবাই জানি। কিন্তু ভিটামিন ডি পেতে দিনের ঠিক কোন সময়ের রোদ গায়ে লাগাতে হবে সে বিষয়ে অনেকেই সঠিক তথ্য জানেন না।,এটি নিয়ে আমরা কথা বলেছি ঢাকা বিশ্ববিদ্যালয়ের খাদ্য ও পুষ্টি বিজ্ঞান ইন্সটিটিউটের অধ্যাপক এবং গণস্বাস্থ্য নগর হাসপাতালের প্রধান পুষ্টিবিদ মোহসেনা আক্তারের সঙ্গে।,তিনি জানান, প্রতিদিন সকাল ১০টা থেকে বিকাল ৩টার মধ্যে যে সময়টা, সেই সময়ের রোদ ভিটামিন ডির খুব ভালো উৎস।,,,বাইরে বের হয়ে যখন দেখবেন আপনার ছায়া আপনার আপনার তুলনায় ছোট, সেই সময়ের রোদে আপনার ত্বক সবচেয়ে ভালো ভিটামিন ডি উৎপন্ন করতে পারে।,তবে আমাদের দেশে বেশিরভাগ মানুষের গায়ের রং শ্যামবর্ণের হয়। এটি ভিটামিন ডি শরীরে শোষণ হওয়ার ক্ষেত্রে একটি বাধা। কারণ শ্যামবর্ণের ত্বকে মেলানিন নামক রঞ্জক পদার্থ বেশি থাকে৷ মেলানিন অতি বেগুনি রশ্মিকে বাধা দেয়। যাদের গায়ের রং উজ্জ্বল তাদের প্রতিদিন ২০ মিনিট সূর্যের আলোতে থাকলেই চলে।,ভিটামিন ডি পেতে হলে অবশ্যই ত্বকে সরাসরি সূর্যের আলো লাগাতে হবে৷ সেক্ষেত্রে পোশাক বা সানস্ক্রিন সরাসরি ত্বকে ভিটামিন ডি তৈরিতে বাধা দেয়। তাই মুখে সানস্ক্রিন মেখে বের হলেও হাত-পা বা শরীরের অন্য কোনো স্থান যেন উন্মুক্ত থাকে সেই বিষয়ে খেয়াল রাখতে হবে৷ মাঝেমধ্যে সানস্ক্রিন ছাড়াই রোদে বের হতে চেষ্টা করুন।,বয়স বাড়তে থাকলে ত্বকে ভিটামিন ডি তৈরির ক্ষমতা কমতে থাকে৷ ফলে বেশি বয়স হলে হাড় ক্ষয়ের রোগও বাড়তে থাকে। বয়স বাড়তে শুরু করার পর তাই সারাক্ষণ বাড়িতে বসে না থেকে নিয়মিত গায়ে রোদ লাগাতে হবে৷"
গরুর মাংসের শুঁটকি বানাবেন যেভাবে,"আমাদের দেশে শুঁটকি হয় মূলত মাছের। মাংসের যে শুঁটকি হয় সেটি অনেকেরই অজানা।,কিছু এলাকায় মাংস রোদে শুকিয়ে, আবার কিছু এলাকায় মাংস ভেজে শুঁটকি তৈরি করা হয়ে থাকে। খাবার যোগ্য সব মাংস দিয়ে শুঁটকি করা গেলেও গরুর মাংসের শুঁটকি সবচেয়ে জনপ্রিয়। ঈদুল আজহার কোরবানির মাংস পরে খাওয়ার জন্য শুঁটকি করে রাখা যেতে পারে।,মাংসের শুঁটকি বানাতে গেলে মেনে চলতে হবে কয়েকটি ধাপ। তা না হলে শুঁটকি পরে নষ্ট হয়ে যেতে পারে বা খাবারের অনুপযোগী হয়ে যেতে পারে।,মাংসের শুঁটকি বানানোর পদ্ধতি,মাংসের শুঁটকি বানাতে গেলে প্রথমে হাড় ও চর্বি ছাড়া মাংস বেছে নিতে হবে। মাংসের চর্বি থাকলে পরে শুঁটকিতে ব্যাকটেরিয়া জন্মে দুর্গন্ধ সৃষ্টি হতে পারে। মাংসগুলোকে মাঝারি টুকরো করে নিতে হবে। একটা হাঁড়িতে পানি নিয়ে এতে আস্ত গরম মশলা, আদা বাটা, রসুন বাটা,হলুদ ও লবণ দিয়ে ফুটিয়ে নিয়ে মাংস সেদ্ধ করে নিতে হবে। অবশ্যই লক্ষ্য রাখতে হবে যেন মাংস ভেতর পর্যন্ত সেদ্ধ হয়।,মাংসগুলো তুলে ঝাঁঝরিতে নিয়ে পানি ঝড়িয়ে শুকনো খোলামেলা জায়গায় রোদে শুকাতে হবে। চাইলে চুলার পাশে বা নিচে রেখেও শুকানো যায়। রোদ কম থাকলে বাসায় ইলেকট্রনিক ওভেনের সবচেয়ে কম তাপমাত্রা দিয়ে শুকিয়ে নিতে পারেন। তবে একদিনে না করে কয়েকদিন ধরে শুকিয়ে নিলে ভালো।,তাছাড়া সুতলিতে গেঁথে রোদে শুকিয়ে নেওয়া যায়। তবে লোহার তার জাতীয় জিনিস পরিহার করা ভালো। তা না হলে মাংসে গন্ধ তৈরি হতে পারে।,ভালোভাবে শুকিয়ে নিয়ে শুঁটকি সংরক্ষণ করতে হবে। ফ্রিজে মাংসের শুঁটকি ৬ থেকে ৮ মাস পর্যন্ত সংরক্ষণ করা যাবে। আর যদি বাইরে রাখতে চান তবে মাঝেমধ্যে শুঁটকিগুলোকে রোদে দিতে হবে।,বাংলাদেশে চট্টগ্রামসহ বেশ কিছু জেলায় মাংস ভেজে শুঁটকি তৈরি করে। সেগুলোকে বলা হয়ে থাকে কোয়াব। রোদে শুকানো শুঁটকির চেয়ে কোয়াব কম সময় সংরক্ষণ করা যায়।,মাংসের শুঁটকি রান্নার পদ্ধতি,প্রথমে শুঁটকি গরম পানিতে সেদ্ধ করে নিতে হবে।সেদ্ধ করা অতিরিক্ত পানি চাইলে ফেলে না দিয়ে রান্নায় ব্যবহার করা যায়। শুঁটকি নরম হয়ে এলে হামানদিস্তার সাহায্যে থেঁতলে নিতে হবে।এবার পরিমাণ মতো তেল প্যানে দিয়ে গরম মসলা যেমন দারুচিনি, এলাচ, তেজপাতা ভেজে নিয়ে বেশ খানিকটা পেঁয়াজ কুঁচি দিয়ে বাদামি করে ভেজে নিতে হবে।,এরপর গুঁড়ো মশলা দিয়ে সব কষিয়ে নিয়ে সামান্য পানি দিতে হবে।চাইলে এই পর্যায়ে আলু দিতে পারেন। তারপর সেদ্ধ করা শুঁটকি দিয়ে ভালো করে কষিয়ে আরও এক কাপ পানি দিয়ে বা স্টক দিয়ে ঢেকে দিন। পানি শুকিয়ে তেল ওপরে ভেসে উঠলে কয়েকটা কাঁচা মরিচ ছড়িয়ে দিন। কিছুক্ষণ পর নামিয়ে গরম ভাত, পোলাও কিংবা পরোটার সঙ্গে পরিবেশন করুন।"
কিশোর বয়সে অত্যধিক চুল পড়ার কারণ ও প্রতিকার,"আজকাল কিশোর-কিশোরীদের একটি অতি সাধারণ সমস্যা হচ্ছে অতিরিক্ত চুল পড়া। এটা কিশোরদের কাছে তো বটেই, কিশোরীদের কাছে বেশ উদ্বেগের কারণ হতে পারে।,সাধারণত একজন মানুষের দৈনিক ১০০টির মতো চুল পড়তে পারে। সেগুলো আবার গজিয়েও যায়। কিন্তু, চুল পড়ার সংখ্যা যদি এরচেয়েও বেশি হয়, তাহলে তার কারণ জানা জরুরি।,বিভিন্ন কারণেই অতিরিক্ত চুল পড়তে পারে। এর একটি কারণ হতে পারে পর্যাপ্ত পুষ্টির ঘাটতি। তরুণ বয়সী ছেলেমেয়েরা অনেক সময় ওজন নিয়ন্ত্রণে রাখতে অল্প খাবার খায়। এতে করে সুষম খাদ্যের ঘাটতি হতে পারে। চুলের জন্য পর্যাপ্ত প্রোটিন, ভিটামিন (এ, বি, বিশেষ করে বায়োটিন, সি, ডি ও ই) এবং বেশকিছু খনিজ (আয়রন, জিঙ্ক) নিয়মিত গ্রহণ করা অপরিহার্য। এসব উপাদান সমৃদ্ধ খাবার হচ্ছে ডিমের কুসুম, কলিজা, বাদাম, বীজ, কলা, মিষ্টি আলু, মাশরুম, ব্রকলি ইত্যাদি।,অতিরিক্ত চুল পড়ার আরেকটি কারণ হতে পারে থাইরয়েডের সমস্যা। এই সমস্যার কারণে চুল তৈরি বাধাগ্রস্ত হতে পারে এবং চুল বেশি পড়তে পারে।,অত্যধিক চুল পড়া পলিসিস্টিক ওভারি সিন্ড্রোমের (পিসিওএস) একটি বৈশিষ্ট্য হতে পারে। ডিম্বাশয় ইস্ট্রোজেন ও প্রোজেস্টেরন হরমোন উত্পাদন করে। সেইসঙ্গে পুরুষ হরমোন অ্যান্ড্রোজেনের একটি অংশও উৎপাদন হয় ডিম্বাশয় থেকে। পিসিওএস-এ আক্রান্ত হলে ডিম্বাশয় অতিরিক্ত পরিমাণে অ্যান্ড্রোজেন তৈরি করে, যার ফলে অতিরিক্ত চুল পড়ে।,মাথার ত্বকে কিছু ছত্রাকের সংক্রমণের কারণেও চুল পড়তে পারে। দীর্ঘ সময় স্যাঁতসেঁতে চুল ঢেকে রাখার ফলে এই ছত্রাকের সংক্রমণ হতে পারে। মাথায় চুলকানো বা মাখার ত্বক লাল হয়ে যাওয়ার মতো লক্ষণ দেখলে বুঝতে হবে ছত্রাকের সংক্রমণ হয়েছে।,চুলে রং করার মতো কারণেও অনেক সময় চুল পড়তে পারে। রাসায়নিক পদার্থ বারবার করে চুলে রং করা বা ব্লিচ করা, চুল স্ট্রেট করার মতো কারণে চুলের ক্ষতি হতে পারে। এরর ফলে চুল ভেঙে যায় বা পড়ে যায়। আয়রন বা গরম ব্লো-ড্রাইং থেকে অতিরিক্ত তাপ দেওয়ার ফলেও চুলের ক্ষতি হয়।,শ্যাম্পুতে অনেক সময় সালফারযুক্ত রাসায়নিক ব্যবহার করা হয়। কিন্তু এই রাসায়নিকের কারণে মাথার ত্বক থেকে তেল ধুয়ে যায়। এর ফলে চুল শুকিয়ে যায়, চুলের জন্য প্রয়োজনীয় প্রোটিন ভেঙে যায়, চুলে বৃদ্ধি বন্ধ হয়ে যায় এবং চুল ভেঙে যায়। সোডিয়াম ক্লোরাইডও শ্যাম্পুতে ব্যবহার করা হয়, যার কারণে ত্বক শুষ্ক হতে পারে বা চুলকাতে পারে এবং চুল পড়া বৃদ্ধি করতে পারে।,চুলকে খুব বেশি টানটান করে, এমন হেয়ারস্টাইল করা হলে চুলের ফলিকল স্থায়ীভাবে ক্ষতিগ্রস্ত হতে পারে। ভেজা অবস্থায় স্টাইল করলেও চুল ভেঙে যেতে পারে।,এ ছাড়া, ট্রাইকোটিলোম্যানিয়ার মতো রোগও চুল পড়ার কারণ। এটি এমন একটি মনস্তাত্ত্বিক রোগ, যার ফলে মানুষ বারবার চুল টেনে ধরে। এমন ক্ষেত্রে প্রায়শই তাদের টাক পড়ে যায়। ট্রাইকোটিলোম্যানিয়ায় আক্রান্তদের ক্ষেত্রে চুল টানা বন্ধ করার জন্য একজন থেরাপিস্ট বা মানসিক স্বাস্থ্য পেশাদারের শরণাপন্ন হওয়া প্রয়োজন।,হঠাৎ কোনো মানসিক চাপ, যেমন: অস্ত্রোপচার, কোনো আঘাতজনিত ঘটনার মধ্য দিয়ে যাওয়া, গুরুতর অসুস্থতা বা উচ্চ জ্বরের মতো কারণেও সাময়িকভাবে প্রচুর চুল পড়ে যেতে পারে।,চুল পড়া বন্ধ করতে নিয়মিত সুষম খাবার খাওয়া উচিত। এ ছাড়া, স্বাভাবিকভাবে চুল শুকানো, উচ্চ তাপে ব্লো-ড্রায়ার ব্যবহার কমানো বা ব্যবহার না করা, খুব টাইট হেয়ারস্টাইল এড়িয়ে চলা, নিয়মিত চুল আঁচড়ানো খুবই গুরুত্বপূর্ণ বিষয়। চুল ধোয়া বা আঁচড়ানোর সময় খুবই যত্নশীল হওয়া উচিত।,চুলে যেকোনো ধরনের রাসায়নিক ব্যবহারে সতর্ক হতে হবে। শ্যাম্পু ও হেয়ার জেল ব্যবহার করলে তা সঠিকভাবে ধুয়ে ফেলার বিষয়টি নিশ্চিত করতে হবে। এগুলো দীর্ঘ সময় মাথায় থাকলে তা ত্বকের ছিদ্রগুলো আটকে দিতে পারে, যা মাথার ত্বকে অক্সিজেন সরবরাহে প্রতিবন্ধকতা তৈরি করবে।,ডা. আব্দুল্লাহেল আমান, শিশুরোগ বিশেষজ্ঞ; abdullahelamaan@gmail.com,ডা. খাইনুর জাহান, জনস্বাস্থ্য বিশেষজ্ঞ; khainoorzahan@gmail.com"
"থাইরয়েড সমস্যার ঝুঁকি কাদের বেশি, বুঝবেন কোন লক্ষণে","থাইরয়েড হলো ছোট একটা গ্রন্থি, যা ঘাড়ের সামনের দিকে শ্বাসনালীর চারপাশে আবৃত থাকে। এর আকৃতি অনেকটা প্রজাপতির মতো, মাঝখানে ছোট দুটি ডানা আছে।,আমাদের শরীরে অনেকগুলো গ্রন্থি আছে, এগুলো আমাদের শরীরে একটা নির্দিষ্ট কাজ করতে সহায়তা করে৷ থাইরয়েড তেমনি একটা গ্রন্থি।,এই গ্রন্থির কাজ মূলত আমাদের শরীরের কিছু অত্যাবশকীয় হরমোন (থাইরয়েড হরমোন) উৎপাদন করা। শরীরে এই থাইরয়েড হরমোনের আবার একটা নির্দিষ্ট মাত্রা আছে। নির্দিষ্ট মাত্রার চাইতে কম বা বেশি হরমোন উৎপাদিত হলেই শরীরে এর বিরূপ প্রভাব পড়তে পারে।,শরীরে থাইরয়েড হরমোন কম উৎপন্ন হলে বলা হয় হাইপোথাইরয়েডিজম এবং বেশি উৎপন্ন হলে বলা হয় হাইপারথাইরয়েডিজম। থাইরয়েড সমস্যা হলে শরীরে কিছু পরিবর্তন লক্ষ করা যায়।,এই বিষয় নিয়ে আমাদের বিস্তারিত জানিয়েছেন বঙ্গবন্ধু শেখ মুজিব মেডিকেল বিশ্ববিদ্যালয়ের এন্ডোক্রাইনোলজি বিভাগের সহযোগী অধ্যাপক এবং হরমোন ও ডায়াবেটিস বিশেষজ্ঞ ডাক্তার শাহজাদা সেলিম।,রোগটি কতদূর এগিয়েছে তার ওপর নির্ভর করে শরীরে নানা রকম উপসর্গ বা লক্ষণ দেখা দেয়৷ এক্ষেত্রে যেসব উপসর্গ দেখা দিতে পারে সেগুলো হলো-,কাদের আক্রান্ত হওয়ার ঝুঁকি বেশি?,থাইরয়েডে যে কেউ আক্রান্ত হতে পারেন৷ অনেকে ধারণা করেন, শুধু নারীদের এই রোগ হয়ে থাকে। তবে এই ধারণাটি ভুল। পুরুষেরও এই রোগটি হতে পারে৷ তবে পুরুষদের তুলনায় নারীদের এই রোগে আক্রান্ত হওয়ার ঝুঁকি বেশি থাকে৷,বিশেষ করে মেনোপজ হওয়ার পর থেকে নারীরা এই রোগে আক্রান্ত হন বেশি৷ তাই বয়স বাড়ার সঙ্গে সঙ্গে নারীদের এই রোগ নিয়ে সচেতন হতে হবে।,থাইরয়েড সমস্যার কারণ,থাইরয়েড রোগের ২টি প্রধান ধরন হল হাইপোথাইরয়েডিজম এবং হাইপারথাইরয়েডিজম। উভয় অবস্থাই অন্যান্য রোগের কারণে ঘটতে পারে, যা থাইরয়েড গ্রন্থির কাজকে প্রভাবিত করে। নানা কারণে এই সমস্যা হতে পারে।,যেমন –,থাইরয়েড সমস্যার চিকিৎসা,যেকোনো রোগের কবল থেকে বাঁচতে চিকিৎসার বিকল্প নেই। চিকিৎসা অবশ্যই গ্রহণ করতে হবে, সেইসঙ্গে মেনে চলতে হবে কিছু নিয়ম-নীতি। কিন্তু থাইরয়েড রোগের চিকিৎসা নির্ভর করে থাকে রোগীর শরীরের অবস্থা এবং রোগের ধরনের ওপর। অন্য কোনো রোগের কবল থেকে মুক্তি পেতে কিছু প্রতিরোধ ও প্রতিকারমূলক ব্যবস্থা গ্রহণ করলে সুস্থতা আশা করা যায়। কিন্তু থাইরয়েড রোগের চিকিৎসার প্রধান বিষয় হলো চিকিৎসা, অস্ত্রোপচার, হরমোন ও বিকিরণ।,যদি থাইরয়েড রোগে কেউ আক্রান্ত হয় তাহলে তাকে সারাজীবন ওষুধ খেতে হয়। এমন একটা লম্বা সময় চিকিৎসা নিতে হয়, যা সত্যিই বিরক্তিকর ও কষ্টকর। তবে একটা স্বান্ত্বনা এই যে, থাইরয়েডের চিকিৎসার জন্য নির্ধারিত ওষধগুলোর মূল্য খুবই কম। সেইসঙ্গে ফুড সাপ্লিমেন্ট নেওয়া যায়।,তবে গর্ভাবস্থায় কেউ যদি থাইরয়েড রোগে ভুগে থাকেন সেক্ষেত্রে ট্যাবলেটের পরিমাণ একটু বেশি হয়ে যায়। তবে প্রত্যেকটা ওষুধই সহজলভ্য। গ্রাম থেকে শুরু করে সব জায়গাতেই এগুলো খুব সহজেই পাওয়া যায়।,থাইরয়েডের লক্ষণ দেখলে সঙ্গে সঙ্গে ভালো কোনো চিকিৎসকের পরামর্শ গ্রহণ করুন, তার নির্দেশতো পরীক্ষা করুন এবং নির্দেশনা অনুযায়ী জীবনযাপন করুন। খাবারের দিকে নজর দিন। যেহেতু আয়োডিনের অভাবে থাইরয়েডের সমস্যা হতে পারে, তাই শরীরে পর্যাপ্ত আয়োডিনের যোগান দিতে পর্যাপ্ত আয়োডিন সমৃদ্ধ খাবার খান।"
বাজেটের মধ্যে রেস্টুরেন্টে খাওয়ার ৭ টিপস,"আপনি যদি জীবনযাপনের খরচ কমাতে চান বা সঞ্চয় করতে চান, তবে রেস্টুরেন্টে না খেয়ে পছন্দের খাবারটা বাসায় রান্না করার পরামর্শই দেবে সবাই। তবে সবসময় কি আর বাসার খাবার ভালো লাগে? এক্ষেত্রে পকেটের ওপর চাপ না ফেলেও কিন্তু মাঝে মাঝে রেস্টুরেন্টে ঢুঁ দিতে পারেন।,চলুন জেনে নিই কীভাবে-,সাপ্তাহিক ছুটির দিনে নয়,রেস্টুরেন্টে খাওয়ার ক্ষেত্রে অর্থ সাশ্রয়ের আদর্শ উপায় হচ্ছে সপ্তাহের মাঝামাঝি সময়ে অর্থাৎ উইক ডেতে খেতে যাওয়া। রেস্টুরেন্টগুলোতে উইক ডেতে বিভিন্ন অফার চলে প্রায়ই, যেগুলো আবার সাপ্তাহিক ছুটির দিনে পাওয়া যায় না। এই সুযোগটা কাজে লাগে পারেন।,,,কুপন ও ডিসকাউন্ট,ম্যাগাজিন বা সামাজিক যোগাযোগমাধ্যমের বিজ্ঞাপন ও কুপনের দিকে নজর রাখুন। গ্রাহকদের দ্রুত আকৃষ্ট করার জন্য অনেক রেস্টুরেন্ট তাদের নতুন আউটলেটে 'গ্র্যান্ড ওপেনিং স্পেশাল' বা পুরোনো আউটলেটের আয় বাড়াতে '১টি কিনলে ১ টি ফ্রি' অফার দেয়। এগুলো কাজে লাগাতে পারেন।,বিল পরিশোধ করার আগে রেস্টুরেন্ট কোনো ছাড় দিচ্ছে কি না তা তাদের ওয়েবসাইটে বা ওয়েটারের কাছ থেকে জেনে নিন। কুপন দেখিয়ে বিল দিচ্ছেন ভেবে বিব্রত হওয়ার কোনো কারণ নেই। কারণ রেস্টুরেন্টগুলো গ্রাহকের সন্তুষ্টি এবং আরও গ্রাহক পেতেই এসব ক্ষেত্রে বিনিয়োগ করে।,পানীয়তে খরচ নয়,মূল খাবারের সঙ্গে সোডা, শেক বা চায়ের মতো পানীয় নিলে খাবারের দামের সঙ্গে আরও অনেকটা বাড়তি খরচ যোগ হয়। সবচেয়ে ভালো উপায় হলো এগুলোর পরিবর্তে শুধু পানি পান করা।,চিন্তাভাবনা করে খাবার বাছাই,রেস্টুরেন্টে যাওয়ার আগেই সেই রেস্টুরেন্টের মেনু এবং সবকিছুর দাম কত হবে তা অনলাইনে দেখে নিলে ভালো। এর ফলে কত টাকা খরচ হতে পারে তার ধারণা পাবেন এবং চিন্তাভাবনা করে তুলনামূলক কম খরচে কী কী খাওয়া যাবে তার তালিকাও করে ফেলতে পারবেন। কী অর্ডার করতে হবে এবং কত টাকা দিতে হবে তা নির্ধারণ করার সময়, ওয়েটারকে টিপ দিতে হতে পারে সেটিও মাথায় রাখবেন।,খরচ কমাতে দাম কম এমন খাবার বাছাই করতে হবে। পরিমাণে কম নেওয়ার সুযোগ থাকলে সেভাবে নিন। মৌসুমি ফল ও সবজি দিয়ে তৈরি খাবারের দাম কম হতে পারে। সেগুলো বেছে নিন।,ডেজার্টের বিকল্প খুঁজে নেওয়া,মিষ্টিপ্রেম এবং বাড়তি খরচ সামলানো—কোনটি করবেন চিন্তায় পড়ে গেছেন? দুশ্চিন্তার কারণ নেই। দুটি কাজই একসঙ্গে সম্ভব। অর্থাৎ কম খরচে হতে পারে ডেজার্টও। কিন্তু সেজন্য হতে হবে কৌশলী। রেস্টুরেন্টে সাধারণত ডেজার্টের দাম বেশি হয়ে থাকে। তাই সেখানে আপনার মিষ্টিপ্রেম দমিয়ে রাখাই শ্রেয়। আপনি বরং রাতের খাবারের পর হাঁটতে যাওয়া এবং রাস্তায় আইসক্রিম কিনে খাওয়াকে বেছে নিতে পারেন বা কম ব্যয়বহুল ডেজার্ট স্পটে যেতে পারেন।,শেয়ার করুন,একসঙ্গে দল বেঁধে খেতে গেলে ও শেয়ার করলে খাবারের খরচও কম হয় এবং বিভিন্ন ধরনের খাবার চেখেও দেখা যায়। রেস্টুরেন্টের খাবার প্রায়ই বিশাল আকারের হয়ে থাকে। বিল শেয়ার করে বন্ধুদের সঙ্গে সেগুলো উপভোগ করতে পারেন। ভাত, পিৎজা, টাকোস, ফ্রাই এবং নাচোস জাতীয় খাবার গ্রুপ ডিনারের জন্য উপযুক্ত। এ ছাড়া বন্ধু বা সহকর্মীদের সঙ্গে খাবার ভাগ করে খেলে সম্পর্ক মজবুত হয়।,এক্সট্রা, অ্যাড ও প্লাস এড়িয়ে চলা,মেনু দেখার সময় বা ওয়েটারের সঙ্গে কথা বলার  সময় এক্সট্রা, অ্যাড ও প্লাসের দিকে নজর রাখুন। এগুলো মানেই কিন্তু বাড়তি খরচ। অর্থ সাশ্রয় করতে চাইলে অতিরিক্ত সস, চিজ, মাংসের প্যাটি বা অন্যান্য টপিং বাদ দেওয়া উচিত।,অনুবাদ করেছেন আসরিফা সুলতানা রিয়া"
আটার ডাল যেখানে জনপ্রিয়,"গাইবান্ধার এক সময়ের তুমুল জনপ্রিয় আটার ডাল (চালের গুঁড়া বা আটার সঙ্গে মাংসের তরকারি) আবারও ফিরে পাচ্ছে আগের জৌলুস। অনেক বছরের পুরোনো সুস্বাদু এই খাবার আগে শুধু গ্রামাঞ্চলে জনপ্রিয় থাকলেও এখন শহরেও ছড়িয়ে পড়ছে এর নামডাক।,গণ উন্নয়ন কেন্দ্রের প্রধান নির্বাহী এম আবদুস সালাম দ্য ডেইলি স্টারকে বলেন, 'স্বাধীনতার পূর্ববর্তী কিংবা পরবর্তী সময়ে গাইবান্ধার অনেক এলাকায় বিশেষ এই খাবার খুবই জনপ্রিয় ছিল। এখনো এই খাবারের প্রচলন থাকলেও কালের বিবর্তনে এর পরিসর সংকুচিত হয়ে এসেছে। ছোটবেলা থেকে দেখেছি এলাকায় কেউ মারা গেলে, মজলিশ কিংবা কোথাও বড় করে বিয়ের অনুষ্ঠান হলে সেখানে সাদা ভাতের সঙ্গে আটার ডাল পরিবেশন করা হতো এবং এটা খুবই স্বাদের একটা খাবার ছিল।','আমার কাছে মনে হয় যেহেতু এই সুস্বাদু খাবারটি দীর্ঘকাল এই এলাকার ঐতিহ্য বহন করে এসেছে, সেহেতু কোনো না কোনো ফরমেটে যদি খাবারটি চালু থাকত, তাহলে মানুষ একটি ঐতিহ্যবাহী খাবারের স্বাদ পেত। সেই সঙ্গে আমাদের খাবার তালিকায় আবার এই খাবারটি যোগ হতো', যোগ করেন আব্দুস সালাম।,শুধু গাইবান্ধায় নয়, আশেপাশের জেলাতেও আটার ডালের বেশ জনপ্রিয়তা ছিল। এখনো কম-বেশি রয়েছে। তবে এলাকা বা অঞ্চলভেদে একেক জায়গায় একেক নাম। যেমন: জামালপুরে পিঠালি, কুড়িগ্রামের চিলমারী অঞ্চলে এটাকে বলা হয় মেলানি, টাঙ্গাইলে মেন্দা, আর সিরাজগঞ্জ অঞ্চলে আটার ডাল পিটলি নামে পরিচিত।,সম্প্রতি গাইবান্ধা শহরের কয়েকটি রেস্তোরাঁতে বাণিজ্যিকভাবে আটার ডাল তৈরি করা শুরু হয়েছে, যা পার্সেলের মাধ্যমে অনেক জায়গায় যাচ্ছে।,প্রায় বছরখানেক আগে গাইবান্ধায় প্রথমবারের মতো ঐতিহ্যের এই খাবার বাণিজ্যিকভাবে হোটেলে ভোক্তাদের পাতে তুলে ধরেছে বাঙলা হোটেল। শহরের হকার্স মার্কেটে প্রায় বছরখানেক ধরে ঐতিহ্যবাহী এই খাবারের বাণিজ্যিক রূপ দিয়েছে প্রতিষ্ঠানটি। ফলে শহরের ভোক্তারাও মাত্র ১০০ টাকায় আটার ডালের স্বাদ নিতে পারছে।,কোন সময়ে বা কার হাত ধরে এই অঞ্চলে আটার ডালের প্রচলন হয়েছিল, তা জানতে না পারলেও স্থানীয়রা বলছেন, যুগের পর যুগ ধরে গ্রামীণ জনপদে এই খাবারের প্রচলন আছে। এমনকি সাঁওতাল জনগোষ্ঠীর কাছেও জনপ্রিয় খাবার আটার ডাল। যদিও তাদের রন্ধন পদ্ধতি কিছুটা ভিন্ন।,স্থানীয়দের ভাষ্য, শত বছর ধরে আটার ডাল জনপ্রিয় ছিল গাইবান্ধার তিস্তা, যমুনা ও ব্রহ্মপুত্র নদীর চরাঞ্চলে। এসব অঞ্চলে আগে কেউ মারা গেলে সাধারণত ৪০ দিন পরে কিংবা আরও পরে এক ধরনের কাঙালি ভোজের আয়োজন করত মৃত ব্যক্তির পরিবার কিংবা স্বজনরা।,এমন আয়োজনে আত্মীয়-স্বজন, পাড়া-প্রতিবেশীকে দাওয়াত দেওয়া হয়। আর এই অনুষ্ঠানের প্রধান আকর্ষণ থাকে আটার ডাল। দাওয়াত না পেলেও শুধু আটার ডালের লোভে বিভিন্ন এলাকার মানুষ এমন অনুষ্ঠানে অংশ নেন।,সারারাত ধরে এসব আয়োজনে রান্নার পর ভোরে কিংবা সকালে খাবার পরিবেশন করা হয়। খোলা জায়গায় অসংখ্য মানুষ একসঙ্গে বসে এই খাবারের স্বাদ নেন। এক সময় কলা গাছের পাতা বা স্থানীয় ভাষায় পেটুয়া নামে পরিচিত কলা গাছের বাকলে ভাত আর আটার ডাল পরিবেশন করা হতো। এখন অনেকে ওয়ান টাইম প্লেটে এই খাবার পরিবেশন করেন। ধোঁয়া ওঠা গরম ভাতের সঙ্গে আটার ডালের স্বাদ হয়ে ওঠে অসাধারণ। গাইবান্ধা সদরসহ বেশ কয়েকটি উপজেলায় এই খাবার বেশ জনপ্রিয়।,গাইবান্ধার সমাজকর্মী জাহাঙ্গীর কবির তনু বলেন, 'আটার ডাল গাইবান্ধার একটি সুপ্রাচীন রেসিপি। চরাঞ্চলে এই খাবারের বিশেষ প্রচলন ছিল। এবার এই এলাকার ক্ষুদ্র নৃ-গোষ্ঠী সাঁওতালদের খাবার তালিকায়ও আটার ডাল যুক্ত হয়েছিল। তবে তাদের রান্নার ধরন ছিল আলাদা। মূলত প্রাচীনকাল থেকে এই এলাকার প্রধান শস্য ধান হওয়ার কারণে বিশেষ এই খাবারের প্রচলন শুরু হয়েছিল বলে মনে করা হয়। চালের কুড়া বা আটার সঙ্গে মাংস মিশিয়ে তৈরি হয় এই সুস্বাদু খাবার। আগে এই খাবার শুধুমাত্র মুসলিম সম্প্রদায়ের মধ্যে সীমাবদ্ধ থাকলেও এখন বাণিজ্যিকভাবে হোটেলে খাসির মাংসের আটার ডাল তৈরি হওয়ার কারণে সব সম্প্রদায়ের মানুষ এই আটার ডালের স্বাদ নিতে পারছেন।','বর্তমানে শুধু কেউ মারা গেলেই কেবল আটার ডাল তৈরি করা হয় না, বরং বিয়ে, জন্মদিন, বিবাহবার্ষিকীসহ নানা ধরনের সামাজিক অনুষ্ঠানে জনপ্রিয় এই খাবার রান্না করা হচ্ছে। আগে শুধু গ্রামীণ অঞ্চলে এই খাবারের প্রচলন থাকলেও এখন শহরের পরিবারগুলোতে এই খাবারের প্রচলন বেশি দেখা যাচ্ছে', বলেন জাহাঙ্গীর কবির তনু।,বাণিজ্যিকভাবে আটার ডাল তৈরির বিষয়ে জানতে চাইলে গাইবান্ধার বাঙলা হোটেলের পরিচালক সুজন প্রসাদ ডেইলি স্টারকে বলেন, 'আটার ডাল গাইবান্ধার একটি ঐতিহ্যবাহী খাবার। ছোটবেলায় বিভিন্ন গ্রামীণ অনুষ্ঠানে আমি এটা খেয়েছি। সেই সময় লক্ষ্য করেছি যে, অনেক মানুষ এই খাবারটি খেতে উন্মুখ হয়ে থাকত। কারণ সাধারণত বড় কোনো অনুষ্ঠান না হলে এই ডাল রান্না করা হতো না। তাই খুব সহজে মানুষ যেন এই ডাল খেতে পারে, সেজন্য আমি আটার ডাল বাণিজ্যিকভাবে রান্না করছি। এখন অনেক মানুষ পরিবার নিয়ে এসে আমার হোটেলে আটার ডাল খাচ্ছে। আত্মীয়-স্বজনের জন্য নিয়েও যাচ্ছে।','গাইবান্ধা ছাড়াও আশেপাশের জেলাগুলো থেকে অনেকেই এই খাবারের স্বাদ নিতে গাইবান্ধা আসছে। সেই সঙ্গে আমরা যেহেতু খাসির মাংসের ডাল রান্না করছি, তাই সব সম্প্রদায়ের মানুষ এখন সহজে এই খাবার খেতে পারছে', যোগ করেন সুজন প্রসাদ।,গাইবান্ধার স্থানীয় জনপ্রতিনিধিরা মনে করেন, যদি সরকারি-বেসরকারি পর্যায় থেকে এই খাবারকে ব্র্যান্ডিং করা হয়, তবে গাইবান্ধার রসমালাইয়ের মতো সারা দেশে এর জনপ্রিয়তাও ছড়িয়ে পড়বে।"
বিশ্বের দামি ৫ মসলা,"কথায় বলে ঘ্রাণেই অর্ধভোজন। আর খাবারে লোভনীয় ঘ্রাণ আনতে কিংবা সুস্বাদু করতে মসলার বিকল্প নেই। সেই আদিকাল থেকে খাবারে নানান মসলার ব্যবহার হয়ে আসছে। মসলা নিয়ে বিভিন্ন গবেষণা হয়েছে, এখনো হচ্ছে। মসলার গুণেই কিন্তু রাঁধুনির রসুইঘর গন্ধে মৌ মৌ করে। আজ জেনে নিন বিশ্বের ৫টি দামি মসলার তথ্য।,এখন পর্যন্ত বিশ্বের সবচেয়ে মূল্যবান মসলা হলো জাফরান। জাফরান ক্রোকাস উদ্ভিদ থেকে জাফরান মসলা সংগ্রহ করা হয়। এই উদ্ভিদটি বর্তমানে দক্ষিণ ফ্রান্স, ইরান, স্পেন, ইতালি, মরক্কো ও গ্রিসে চাষ করা হয়। তবে, এটি মূলত এশিয়া ও ভূমধ্যসাগরীয় অঞ্চলের উদ্ভিদ। মসলা হিসেবে জাফরান অত্যন্ত ব্যয়বহুল হওয়ার কারণ এর উৎপাদন প্রক্রিয়া। জাফরান গাছে বছরে একবার ফুল ফোটে, তাও মাত্র দুই সপ্তাহের জন্য। ফুল ফোটার পর সকালে খুব সাবধানে কাটতে হয়, না হলে এর গন্ধ নষ্ট হয়ে যেতে পারে। এক কিলোগ্রাম জাফরানের জন্য কমপক্ষে দেড় লাখ ফুল বা প্রায় ১ হাজার বর্গ মিটার একর জমির প্রয়োজন হয়। সেগুলো সংগ্রহ করতে প্রায় ৬০০ ঘণ্টা সময় লাগতে পারে। মসলা হিসেবে ব্যবহারের পাশাপাশি এটি খাবারে রঙ আনার জন্যও ব্যবহৃত হয়।,জাফরানের পর সবচেয়ে দামি মসলা হলো ভ্যানিলা। এর দামেরও মূল কারণ উৎপাদন প্রক্রিয়া। ভ্যানিলা গাছের পড থেকে মূলত মসলা হয়ে থাকে। এগুলো ৩০ সেমি পর্যন্ত লম্বা হতে পারে। পডগুলো পাকার আগে কাটা হয়। তারপর একটি বায়ুরোধী পাত্রে চার সপ্তাহের জন্য সংরক্ষণ করা হয়। এভাবে মসলা প্রস্তুত করা খুবই সময়সাপেক্ষ এবং শ্রমসাধ্য। ভ্যানিলা মেক্সিকোর স্থানীয়, কিন্তু বর্তমানে ভারত মহাসাগরের দ্বীপগুলোতে ও মাদাগাস্কারে আবাদ করা হচ্ছে। বিশ্বব্যাপী ভ্যানিলার শতাধিক প্রজাতির মধ্যে মাত্র ১৫টি মিষ্টি স্বাদের জন্য ব্যবহৃত হয়।,জাফরান ও ভ্যানিলার তুলনায় এলাচ সস্তা। কিন্তু, অন্যান্য মসলার চেয়ে এলাচের দাম বেশি। এলাচ একটি উদ্ভিদ, যা আদা পরিবারের সঙ্গে সম্পর্কিত। এলাচে ঝাঁঝালো স্বাদযুক্ত চমৎকার গন্ধ আছে। এলাচ প্রধানত ভারত ও মাদাগাস্কারে চাষ হয়। এলাচ দুই প্রকার- কালো ও সবুজ। কালো এলাচ মূলত খাবার সুস্বাদু করতে ব্যবহৃত হয়। অন্যদিকে সবুজ এলাচ বেশিরভাগ ক্ষেত্রে মিষ্টিতে ব্যবহার করা হয়।,ঐতিহাসিকভাবে সবচেয়ে দামি মশলার তালিকার শীর্ষে আছে গোলমরিচ। এই মসলাটি আজ বিশ্বের সবচেয়ে বেশি ব্যবহৃত মশলা। কয়েক শতাব্দী ধরে এটি সবচেয়ে ব্যয়বহুল মসলা ছিল। একসময় এটি এতো মূল্যবান ছিল যে, এ নিয়ে সশস্ত্র সংঘর্ষও হয়েছিল। ইউরোপের অনেক অভিযাত্রী ও নাবিক সমুদ্রপথে ভারতে প্রবেশের পথ খুঁজে বের করতে যাত্রা করেছিলেন, যেন সস্তা উপায়ে গোলমরিচ নিয়ে যাওয়া যায়। গোলমরিচ ভারতের স্থানীয় মসলা। কিন্তু, এখন দক্ষিণ-পূর্ব এশিয়ার অনেক দেশ ও ব্রাজিলে চাষ করা হয়।,দারুচিনি মসলা দারুচিনি গাছের শুকনো বাকল দিয়ে তৈরি। এটি বিশ্বের প্রাচীনতম মসলাগুলোর একটি। এটি মূলত মিষ্টি স্বাদের জন্য ব্যবহৃত হয়। দারুচিনি উদ্ভিদটি শ্রীলঙ্কার স্থানীয়। যদিও এটি এখন অনেক গ্রীষ্মমন্ডলীয় দেশে চাষ করা হয়। ১৬-১৮ শতকের মধ্যে দারুচিনি খুব মূল্যবান ছিল এবং বিশ্বের সবচেয়ে ব্যয়বহুল মসলার একটি ছিল।"
"আম কখন খাওয়া ভালো, ডায়াবেটিস রোগীরা কি আম খেতে পারবেন","আম খেতে পছন্দ করেন না এমন মানুষ পাওয়া মুশকিল। আম স্বাদে-গন্ধে যেমন অতুলনীয়, তেমনি পুষ্টিগুণেও ভরপুর একটি ফল। কাঁচা ও পাকা ২ ধরনের আমই শরীরের জন্য উপকারি। এ সময় বাজারে পাওয়া যাচ্ছে পাকা আম। দামে সাশ্রয়ী এবং খেতে সুস্বাদু হওয়ায় অনেকেই প্রায় প্রতিদিনই খাদ্য তালিকায় রাখছেন আম।,তবে এই আম খাওয়া নিয়ে অনেকের মধ্যেই ভয় বা বিভ্রান্তি কাজ করে। আম খেলে ওজন বেড়ে যাবে কি না, ডায়াবেটিস রোগীরা আম খেতে পারবেন কি না বা আম দিন বা রাতের কোন সময়টা খাওয়া ভালো এসব বিষয়ে জানতে চান তারা। এই বিষয়গুলো নিয়ে আমরা কথা বলেছি ঢাকা সেন্ট্রাল ইন্টারন্যাশনাল মেডিকেল কলেজ হাসপাতালের পুষ্টিবিদ তাসনিম আশিকের সঙ্গে।,প্রথমে জেনে নিই আমের পুষ্টিগুণ ও উপকারিতা নিয়ে।,পুষ্টিবিদ তাসনিম আশিক জানান, আম বিভিন্ন ধরনের ভিটামিন, ডায়েটারি ফাইবার, ভিটামিন, অ্যান্টি অক্সিডেন্ট ও খনিজ উপাদানে সমৃদ্ধ একটি ফল।,,,আম কখন খাওয়া ভালো?,তাসনিম আশিক জানান, আম খাওয়ার সবচেয়ে ভালো সময় হচ্ছে মধ্য সকাল অর্থাৎ সকালের নাস্তা ও দুপুরের খাবারের মাঝের সময়টা। এটা সবার ক্ষেত্রেই। যারা ওজন নিয়ন্ত্রণে রাখতে চান বা ডায়াবেটিস যাদের আছে তারাও চেষ্টা করবেন মধ্য সকালে আম খেতে। এ ছাড়া কেউ যদি বিকেলে খেতে চান বা রাতে খেতে চান সেক্ষেত্রে আম গ্রহণের পরিমাণটা কমিয়ে আনতে হবে। তবে মধ্য সকালটাই সবচেয়ে ভালো।,ডায়াবেটিস রোগীরা কি আম খেতে পারবেন?,তাসনিম আশিক বলেন, আমের গ্লাইসেমিক ইনডেক্স ৫০ এর বেশি। গ্লাইসেমিক ইনডেক্স কার্বোহাইড্রেটের সূচক। যত কম গ্লাইসেমিক রেটের খাবার খাওয়া হবে ততই শরীরের জন্য ভালো। ডায়াবেটিসের রোগী আম খেতে পারেন না, এ কথা ভুল। তবে ভরপেট খাওয়ার পর দুপুর বা রাতে আম খেলে তার রক্তে শর্করার মাত্রা বাড়বে।,সেক্ষেত্রে বুদ্ধি করে আম খেতে হবে। যেদিন সকালের নাশতায় আম খাওয়া হচ্ছে, সেদিন দুপুরে খাবারের পরিমাণ কমিয়ে ফেলতে হবে। দেখতে হবে শরীরে জমা অতিরিক্ত ক্যালরি যেন ঝরিয়ে ফেলা যায়।,পাকা মিষ্টি আম একজন ডায়াবেটিস রোগী দৈনিক ৫০ থেকে ৬০ গ্রাম খেতে পারেন। মানে প্রতিদিন একটি ছোট আম বা অর্ধেকটা মাঝারি আম খাওয়া যাবে।,আম খেলে কি ওজন বাড়ে?,পরিমিত পরিমাণে আম খেলে ওজন বাড়ে না৷ যারা ওজন কমানোর ডায়েটে আছেন তারা প্রতিদিন ক্যালরি মেপে নির্দিষ্ট পরিমাণ আম খেতে পারেন৷ তবে আম খাওয়ার সময় সেটি কীভাবে খাচ্ছেন তার ওপরও ক্যালরির পরিমাণ নির্ভর করে৷ আপনি যদি কোনো চিনিযুক্ত ডেজার্ট বা আমের জুস খান তাহলে ক্যালরির পরিমাণ অনেক বেড়ে যাবে। ফলে ওজন বাড়তে পারে।,আম খেলে ওজন না বাড়ার আরেকটি প্রধান কারণ হচ্ছে এতে থাকা খাদ্যআঁশ। আমে পর্যাপ্ত পরিমাণে খাদ্যআঁশ আছে, কিন্তু এর ক্যালরি মূল্য অন্যান্য ফলের তুলনায় কিছুটা কম। তাই আমকে স্ন্যাকস হিসেবে রাখলে পেট ভরা থাকবে। এতে অন্যান্য ক্যালরিবহুল খাবার খাওয়া থেকেও দূরে থাকা সম্ভব হবে।,যখন কোনো ব্যক্তি সুষম উপায়ে খাবার খাবেন, তখন তিনি দৈনন্দিন খাদ্যতালিকায় ২টি আম রাখতে পারেন। এর বেশি খেলে ওজন বেড়ে যাওয়ার আশঙ্কা তৈরি হয়। পাশাপাশি আমে প্রচুর পরিমাণে ট্রিপটোফেন রয়েছে, যা ঘুমের পরিমাণ বাড়িয়ে দেয়। দিনের বেলার ঘুম এমনিতেই আমাদের মেটাবলিক রেট কমিয়ে দেয়, যা ওজন বাড়ানোর ক্ষেত্রে সহায়ক ভূমিকা পালন করে।,এ ছাড়া আম খেলে ওজন বাড়বে, যদি কেউ প্রক্রিয়া করে খায়। যেমন আমের শরবত, স্মুদি, আমের আইসক্রিম বা চাটনি বানিয়ে খেলে বাড়তি চিনি যুক্ত হবে এবং প্রভাব পড়বে ওজনে।"
বৃষ্টি উপভোগের জন্য ঢাকার চমৎকার ৫ রেস্টুরেন্ট,"ঢাকার মতো ব্যস্ত শহরে প্রতিনিয়ত ছুটে চলার জীবন মোটেও সহজ নয়। এই অফুরন্ত ব্যস্ততা থেকে চাইলেই ছুটি মেলে না। তবে মাঝেমাঝে যখন আকাশ ভেঙে বৃষ্টি নামে তখন ব্যস্ততা ও ছকে বাঁধা জীবনে কিছুটা প্রাণচাঞ্চল্য সৃষ্টি হয়। বৃষ্টির সৌজন্যে কিছুটা অবসর কিংবা নিজেকে দেওয়ার মতো সময় বের করতে ইচ্ছা হয়।,বৃষ্টির আনন্দকে আরও উপভোগ্য করতে আমরা ঢাকার ভেতর এমন ৫টি রেস্টুরেন্ট খুঁজে বের করেছি, যেগুলোতে গেলে বর্ষা শুধু আরও উপভোগ্যই হবে না, পাবেন সুস্বাদু খাবারের স্বাদও। দুটো মিলিয়ে আপনার যাপিত মুহূর্তগুলোকে অনেক দিন স্মৃতির পাতায় রেখে দেওয়ার মতো হবে।,টেরাকোটা টেলস, তেজগাঁও,খাঁটি বাঙালি খাবারের জন্য এটি ঢাকার অন্যতম সেরা রেস্টুরেন্ট। লুচি-আলুর দম থেকে শুরু করে অভিজাত ইলিশ পাতুরি- সবই পাওয়া যাবে এখানে। খিচুড়ি-হাঁসের মাংস বৃষ্টির দিনের আনন্দকে আরও বাড়িয়ে দেবে সন্দেহ নেই। খাবারের ঘ্রাণ কোনো সুন্দর স্মৃতি হয়তো স্মরণ করিয়ে দেবে।,রেস্টুরেন্টটি সাজানো হয়েছে বেত ও কাঠের  আসবাবাপত্র ও অন্যান্য উপকরণ দিয়ে। বড় জানালার পাশে বসে তাদের তৈরি মসলা চা হাতে নিয়ে বৃষ্টি দেখাটা কতটা উপভোগ্য হতে পারে, একবার কল্পনা করে দেখুন!,,,প্রেজি, গুলশান,ব্যস্ত গুলশান এভিনিউতে অবস্থিত হলেও এটি ঢাকার অন্যতম শান্ত জায়গাগুলোর মধ্যে একটি। ফলে নিজেকে সময় দেওয়ার জন্য এটি একটি আদর্শ জায়গা। এই রেস্টুরেন্টে নানা পদের সুস্বাদু খাবার পরিবেশন করা হয় এবং এর নান্দনিকতাও খাবারের সঙ্গে মানানসই। হরেক রকমের সকালের নাস্তার মেন্যু, জিভে জল আনা পাস্তার নানা পদ, বেকড আইটেম অথবা ডেজার্ট- রেস্টুরেন্টটিতে সবার জন্যই কিছু না কিছু আছে।,কিছু একটা অর্ডার দিয়ে গ্লাসের জানালার পাশে বসে আকাশে বিদ্যুৎ চমকানো দেখুন। যখন বৃষ্টি নামবে তখন এমন একটা আবহ তৈরি হবে, মনে হবে কবি ও লেখকরা বুঝি তাদের লেখনীতে বৃষ্টি ও প্রেমের এমন বর্ণনাই দিয়েছিলেন।,এল প্যাত্রন, বনানী,ঢাকায় এরচেয়ে মজার ভূমধ্যসাগরীয় খাবার আর কেউ সম্ভবত তৈরি করে না। স্টার্টার থেকে শুরু করে ডেজার্ট পর্যন্ত প্রতিটি ডিশের সৌন্দর্য যেমন লোভনীয়, ঘ্রাণও তেমনি মনোহরী। তাদের অল্প আঁচে রান্না করা মরোক্কান চিকেন থেকে বিফ রিব, প্রতিটি আইটেমই চেখে দেখতে ইচ্ছা করবে। কাঁটা চামচের আলতো চাপেও মাংস ছিঁড়ে আসবে। আর স্বাদের কথা নাই বা বললাম!,সিলান্ট্রো, ধানমন্ডি,ঢাকার মধ্যে বর্ষাকে পুরোপুরি উপভোগ করার মতো জায়গার তালিকা করলে সিলান্ট্রো নিঃসন্দেহে তালিকার উপরের দিকেই থাকবে। রেস্টুরেন্টটির পরিবেশ, আধুনিক গ্রামীণ অন্দরসজ্জা, মৃদু আলো- সবকিছু মিলিয়ে বর্ষার আনন্দ আরও বেড়ে যাবে। মাঝখানে বিশাল খোলা জায়গার কারণে বৃষ্টিকে আরও কাছ থেকে উপভোগ করা যাবে এখানে।,তাদের খাবার তালিকায় আছে পিৎজা, বুরিতোসহ আরও নানা পদের সুস্বাদু ও সুঘ্রাণযুক্ত খাবার।,আজো আইডিয়া স্পেস, উত্তরা,ঢাকার নান্দনিক সজ্জার রেস্টুরেন্টগুলোর মধ্যে এটি প্রথম দিকেই আছে। গ্রামীণ ইটের দেয়াল থেকে শুরু করে কাঠের সাজসজ্জা- সবকিছুতেই যেন আছে শৈল্পিক আকর্ষণ। খোলামেলা জায়গা এবং কাঁচের জানালার কারণে বৃষ্টি উপভোগের জন্য রেস্টুরেন্টটি আকর্ষণীয় স্থান।,তাদের চিকেন প্ল্যাটারগুলো নিঃসন্দেহে ঢাকার অন্যতম সেরা। তবে বৃষ্টির দিনে তাদের ক্রাঞ্চি কালামারি এবং এক বাটি সীফুড স্যুপের সঙ্গে অন্য কিছুর তুলনা চলে না।,অনুবাদ করেছেন আহমেদ হিমেল"
যেসব খাবার ফ্রিজে রাখা উচিত নয় ,"বাজার থেকে যেকোনো শাক-সবজি বা ফল বাসায় এনে ফ্রিজে রাখি আমরা। কিছু কিছু খাবার ফ্রিজে সংরক্ষণের জন্য খুব ভালো। কিছু কিছু খাবারের ক্ষেত্রে এটি আবার বিপরীতও হতে পারে। খাবারের মান ঠিক রাখতে এই খাবারগুলো ফ্রিজে রাখা উচিত নয়।,চলুন জেনে নিই এমন কিছু খাবারের কথা-,আলু,ঠান্ডা তাপমাত্রায় আলুর স্টার্চ শর্করা বা চিনিতে রূপান্তরিত হয়। ফলে ফ্রিজে রাখা আলু খেতে তুলনামূলক মিষ্টি লাগে এবং এটি অস্বাস্থ্যকরও। ৪৫ ডিগ্রি ফারেনহাইট তাপমাত্রায় (৭.২ ডিগ্রি সেলসিয়াস) আলু সবচেয়ে ভালো থাকে। একটি কাগজের ব্যাগে ঢুকিয়ে মোটামুটি ঠান্ডা কোনো রুমে আলু সংরক্ষণ করা যেতে পারে। আলুতে যাতে সূর্যের আলো না লাগে। সূর্যের আলো পড়লে আলুতে ক্লোরোফিল জমা হয় এবং খেতে বিস্বাদ লাগে।,,,শসা,শসা ফ্রিজে রাখা উচিত নয়। ফ্রিজে রাখলে এর তাজা ভাব নষ্ট হয়। রাখলেও ফ্রিজের সবচেয়ে উষ্ণ জায়গায় রাখা উচিত। শসার কচকচে ভাব ধরে রাখার জন্য ভিনেগার দিয়ে ধুয়ে কোনো বক্সের মধ্যে চুবিয়ে ঢাকনা দিয়ে ফ্রিজে রাখা যেতে পারে। এতে কচকচে ভাবটা অন্তত ১ সপ্তাহ পর্যন্ত থাকবে।,পেঁয়াজ,পেঁয়াজ সতেজ থাকার জন্য পর্যাপ্ত বায়ু সঞ্চালন প্রয়োজন। ফ্রিজে যেহেতু উন্মুক্ত বাতাস চলাচলের ব্যবস্থা নেই, তাই পেঁয়াজ ফ্রিজে না রাখাই ভালো। বরং কোনো ঠান্ডা রুমে মেঝেতে ছড়িয়ে রাখা যেতে পারে কিংবা ছিদ্রযুক্ত ব্যাগ বা পাতিলে ভরে রাখা যেতে পারে।,পেঁয়াজ ও আলু কখনো পাশাপাশি রাখবেন না। পেঁয়াজ আর্দ্রতা ও গ্যাসনিঃসরণ করে, যার ফলে আলু দ্রুত পচে যেতে পারে। তবে কাটা পেঁয়াজ বায়ুরোধক বক্সে করে ফ্রিজে রাখতে পারেন।,টমেটো,বেশি ঠান্ডা পরিবেশে রাখলে টমেটোতে থাকা রাসায়নিক উপাদানগুলোতে পরিবর্তন আসে। ফলে সবজিটির তাজা ভাব চলে যায়। ফ্রিজে রাখলে টমেটো নরম হয়ে যেতে পারে। তাই স্বাদ ঠিক রাখতে চাইলে এই সবজিটি বাইরে কোনো খোলা পরিবেশে রাখুন।,কফি,কফির সর্বোচ্চ স্বাদ পেতে দানাগুলোর আর্দ্রতা অপসারণ করা হয়। কিন্তু ফ্রিজে রাখলে কফির গুণাগুণ ও সুগন্ধ নষ্ট হতে পারে। তাই কফির দানা কখনো ফ্রিজে রাখা উচিত না। বরং কোনো বায়ুরোধক বক্স বা বোতলে ঢুকিয়ে সাধারণ কক্ষ তাপমাত্রায় রাখা যেতে পারে।,রসুন,রসুন সবচেয়ে ভালো থাকে ৬০-৬৫ ডিগ্রি ফারেনহাইটে (১৫-১৮ ডিগ্রি সেলসিয়াস)। ফ্রিজে না রেখে, বাতাস চলাচল করতে পারে এমন কোনো পাত্রে রসুন রাখতে পারেন। দীর্ঘদিন ভালো থাকবে।,সস,সসে ভিনেগার ও প্রিজারভেটিভ দেওয়া থাকে। তাই এই খাবারটি স্বাভাবিক পরিবেশেই ভালো থাকে। ফ্রিজে রাখলে বরং এর গুণাগুণ নষ্ট হতে পারে।,মধু,মধু ফ্রিজে রাখার দরকার নেই। বেশি ঠান্ডা পরিবেশে এটি জমে যেতে পারে। সাধারণ কক্ষ তাপমাত্রাই মধুর জন্য আদর্শ।,পাউরুটি,পাউরুটি ফ্রিজে রাখলে ভালো থাকে সত্যি, তবে আর্দ্রতা কমে গিয়ে রুক্ষও হয়ে যায়। ফ্রিজ থেকে বের করে খাওয়ার আগে কিছুক্ষণ স্বাভাবিক তাপমাত্রায় রাখুন। আর আপনি যদি নিয়মিত পাউরুটি খান, তাহলে ফ্রিজে রাখার দরকার নেই। সাধারণ তাপমাত্রায় পাউরুটি ১-২ দিন ভালো থাকে।,বাদামজাতীয় খাবার,বাদামজাতীয় খাবারের স্বাদ ঠিক রাখতে এগুলোকে ফ্রিজ থেকে দূরে রাখুন। বায়ুরোধক পাত্রে বাদাম সংরক্ষণ করা ভাল। এই উপায়ে অন্তত ৩ মাস বাদাম ভালো থাকবে।,অ্যাভোকাডো,এই সবজিটি কাঁচা অবস্থায় সাধারণ কক্ষ তাপমাত্রাতেই সবচেয়ে ভালো থাকে। পাকলে সবজিটি নরম হয়ে যায়। তখন এটি খাওয়ার উপযোগী হয়। তবে পাকা অ্যাভোকাডার স্থায়িত্ব আরেকটু বাড়ানোর জন্য ফ্রিজে রাখা যেতে পারে।,স্টোন ফ্রুট,যেসব ফলের ভেতরে স্টোন বা দানা থাকে, সেগুলোকে স্টোন ফ্রুট বলে। যেমন- পিচ, পাম, অ্যাপ্রিকোট। এ ফলগুলোকে ফ্রিজে না রাখাই ভালো। সাধারণ তাপমাত্রায় রাখলেই ফলগুলোর গুণাগুণ ঠিক থাকে।,জলপাই তেল,অলিভ অয়েল একটু ঠান্ডা ও অন্ধকার জায়গায় রাখা উচিত। এই তেল ফ্রিজে রাখলে ঘোলাটে ও ঘন হয়ে যায়।,ক্যাপসিকাম,নরম ক্যাপসিকাম খেতে ভালো লাগে না। তাই এই সবজিটিকে কখনো ফ্রিজে রাখা উচিত না। ঠান্ডা তাপমাত্রায় ক্যাপসিকামের ক্রাঞ্চ নষ্ট হয়ে যেতে পারে।,চকলেট,চকলেট সাধারণ তাপমাত্রা ও শুষ্ক পরিবেশে এমনিতেই ভালো থাকে। এটিকে ফ্রিজে রাখার দরকার নেই। বরং ফ্রিজে রাখলে অন্যান্য খাবারের ঘ্রাণ যোগ হয়ে চকলেটের আসল ঘ্রাণ নষ্ট হয়ে যেতে পারে।,বেগুন,আপনি যদি কেনার কয়েক দিনের মধ্যে বেগুন খাওয়ার সিদ্ধান্ত নেন, তাহলে এটি এমনিতেই রেখে দিতে পারেন। ফ্রিজে রাখার দরকার নেই। ফ্রিজে রাখলে বেগুনের স্বাদ ও ঘ্রাণ নষ্ট হয়ে যেতে পারে। তবে মাথায় রাখতে হবে, বেগুন কিন্তু বেশিদিন ভালো থাকে না। কেনার ২-১ দিনের মধ্যে খেলে ভালো।,গুঁড়া মসলা,শুকনা গুঁড়া মসলা সাধারণ তাপমাত্রাতেই রাখা ভালো। ফ্রিজে রাখলে এগুলো দ্রুত নষ্ট হয়।,তথ্যসূত্র: রিডার্স ডাইজেস্ট"
ওসিডি বা শুচিবাই রোগের চিকিৎসা কী,"অবসেসিভ কমপালসিভ ডিজঅর্ডার (ওসিডি) বা শুচিবাই রোগ এক ধরনের মানসিক রোগ। এ সমস্যায় আক্রান্ত মানুষ যুক্তিহীন অবসেশন (অনর্থক চিন্তার পুনরাবৃত্তি) এবং কম্পালসিভ বিহেভিয়ারের (সেই চিন্তা অনুযায়ী কাজ করার অদম্য ইচ্ছা) একটি চক্রের মধ্যে আটকে পড়েন৷,ওসিডি নারী, পুরুষ বা শিশু যে কারোরই হতে পারে৷ ৬ বছর বয়স থেকে একজন মানুষের মধ্যে ওসিডির লক্ষণ দেখা দিতে পারে৷ তবে এটি প্রায়ই বয়ঃসন্ধিকালে ও প্রাপ্তবয়স্ক মানুষের মধ্যে দেখা যায়।,বঙ্গবন্ধু শেখ মুজিব মেডিকেল বিশ্ববিদ্যালয় হাসপাতালের মনোরোগ বিভাগের সহকারী অধ্যাপক ডাক্তার ফাতেমা জোহরার কাছ থেকে চলুন জেনে নিই ওসিডির লক্ষণ, কারণ ও চিকিৎসার বিষয়ে।,ওসিডির লক্ষণ,ওসিডি আক্রান্ত ব্যক্তির মধ্যে যে লক্ষণ বা অবসেশনগুলো সাধারণত দেখা যায় সেগুলো হলো -,,ওসিডির কারণ,ওসিডি কী কারণে হয় তা এখনো স্পষ্ট নয়৷ বিভিন্ন কারণে এটি হতে পারে। যেমন -,,ওসিডির প্রতিকার বা চিকিৎসা,অন্যান্য শারীরিক রোগ যেমন- ডায়াবেটিস, উচ্চ রক্তচাপ চিকিৎসার মাধ্যমে যেভাবে নিয়ন্ত্রণে রাখা যায়, ঠিক তেমনি এই ওসিডি রোগটিও চিকিৎসার মাধ্যমে নিয়ন্ত্রণে রাখা সম্ভব।,এর চিকিৎসা সাধারণত ২ প্রকার। ২ ধরনের চিকিৎসা একসঙ্গে প্রয়োগ করলে ভালো ফল পাওয়া যায়।,১. সাইকোলজিক্যাল: সাইকোলজিক্যাল চিকিৎসার মধ্যে 'কগনেটিভ বিহেইভিয়ার থেরাপি' খুব উপকারি। এখানে রোগীর ভুল চিন্তাগুলোর ওপর কাজ করা হয়। বিশেষ করে নেতিবাচক চিন্তা, দৃঢ় বিশ্বাস ইত্যাদি পুনর্গঠন করার চেষ্টা করা হয়।,২. ফার্মাকোলজিক্যাল: এক্ষেত্রে ফারমাকো থেরাপি বা মেডিসিন দিয়ে চিকিৎসা করা হয় রোগীর। প্রবাদ আছে, 'কথায় চিড়া ভেজে না'। তাই রোগীরা কিছু মেডিসিন প্রত্যাশা করেন। বাস্তবিকভাবেই কিছু অ্যান্টি-ডিপ্রেসেন্ট শুচিবাই রোগীদের খুব কাজে আসে।,ওসিডি রোগীদের একইসঙ্গে অ্যাংজাইটি ডিসঅর্ডার এবং ডিপ্রেসিভ ডিজঅর্ডার থাকতে পারে। তাই কাউন্সেলিংয়ের পাশাপাশি ডাক্তারের পরামর্শ নিয়ে কিছু মেডিসিন গ্রহণ করলে ভালো ফল পাওয়া যেতে পারে৷,ওসিডি রোগীদের জন্যে কিছু পরামর্শ,তাই আসুন ওসিডি সম্পর্কে জানি এবং সঠিক চিকিৎসা গ্রহণ করি।,"
কোমর ব্যথায় বসে কাজ করার পরামর্শ কি বিজ্ঞানসম্মত?,"স্বাস্থ্য পেশাজীবীরা বিভিন্ন সময় কোমর ব্যথার রোগীদের কিছু সাধারণ পরামর্শ দিয়ে থাকেন। যেমন- সামনে ঝুঁকবেন না, চেয়ারে বসে নামাজ পড়বেন, বসে কাজ করবেন ইত্যাদি। আসুন দেখে নিই এগুলো আসলেই বিজ্ঞানসম্মত কি না।,চলুন জেনে নিই বায়োমেকানিক্স কী বলে। বায়োমেকানিক্স হলো আমাদের দেহের সঠিক অবস্থান, মুভমেন্ট, গতিবিধি সম্পর্কিত বিজ্ঞান।,আমাদের দেশের কোমর ব্যথার রোগীদের একটি উল্লেখযোগ্য অংশ বসে কাজ করেন। আমরা যখন এসব জায়গায় বসে থাকি তখন কিন্তু শুধু বসে থাকি না, কোনো না কোনো কাজ করি। যেমন- চেয়ারে বসে কোনোকিছু দূর থেকে কাছে আনা, কম্পিউটারে সামনে ঝুঁকে কাজ করা, পিঁড়িতে বসে সামনে ঝুঁকে কাটাকাটি করা ইত্যাদি। এখন দেখার বিষয় হচ্ছে, এ সময় আমাদের কোমর কতটুকু লোড বা চাপ সহ্য করছে।,গবেষণায় প্রমাণিত যে, বসা অবস্থায় আমাদের লাম্বার স্পাইনে যে পরিমাণ চাপ পড়ে, তা দাঁড়ানো অবস্থা থেকেও বেশি। তাই আমরা যখন দাঁড়িয়ে কোনো ওজন তুলব বা দাঁড়ানো অবস্থায় সামনে ঝুঁকব তখন বসা বা বসা অবস্থায় সামনে ঝুঁকে কাজ করার চেয়ে কোমরে অনেক কম চাপ যাবে।,স্বাভাবিকভাবেই তাই বসা অবস্থায় ইনজুরির প্রবণতাও বেশি হবে। তাই বসে কাজ করার চেয়ে দাঁড়িয়ে কাজ করাই ভালো।,সুতরাং কোমর ব্যথায় মনে রাখতে হবে-,,মো. জাহিদ হোসেন,সহকারী অধ্যাপক, ফিজিওথেরাপি অ্যান্ড রিহ্যাবিলিটেশন বিভাগ,যশোর বিজ্ঞান ও প্রযুক্তি বিশ্ববিদ্যালয়"
খাবার অপচয় এড়িয়ে চলবেন যেভাবে,"বর্তমান বিশ্বে খাদ্য অপচয় একটি বড় সংকট। খাদ্য অপচয়ের প্রভাব একদম সরাসরি আমাদের উপর না পড়লেও, এর সুদূরপ্রসারী পরিবেশগত ও অর্থনৈতিক ক্ষতিকর প্রভাবের বাইরে আমরা কেউই নেই।,ওয়ার্ল্ড ফুড প্রোগ্রামের ২০২০ সালের তথ্যমতে, বিশ্বজুড়ে প্রতি বছর মোট উৎপাদিত খাদ্যের এক-তৃতীয়াংশই নষ্ট হয়। যার পরিমাণ প্রায় ১৩০ কোটি টন। এই অপচয়ে একদিকে কৃষিক্ষেত্রে ব্যবহৃত বিপুল পরিমাণ পানি ও জ্বালানির অপচয় হচ্ছে। সেইসঙ্গে নষ্ট হওয়া খাবার থেকে পরিবেশে বাড়ছে গ্রিন হাউজ গ্যাস। এর অর্থনৈতিক ক্ষতির পাল্লাটাও অনেক ভারি।,খাদ্য অপচয়ের বড় কারণ,উৎপাদন থেকে খুচরা বাজারে বিক্রির মাঝেই অনেক খাদ্য অপচয় হয়। তবে অপচয়ের আরেকটি বড় ভূমিকা রয়েছে ভোক্তা পর্যায়ে। সেটি হলো এক বেলার বেঁচে যাওয়া খাবার আর না খাওয়া। জনসংখ্যার অনুপাতে খাবার অপচয়ে উপরের দিকে থাকা দেশ যুক্তরাষ্ট্র। সে দেশেরই দুই সংস্থা ওয়ানপোল এবং হ্যালোফ্রেশের একটি জরিপে দেখা গেছে, জরিপে অংশ নেওয়া ৩৮ শতাংশ ভোক্তাই বেঁচে যাওয়া খাবার না খেয়েই কয়েকদিন পর ফেলে দেয়। এছাড়া ১৯ শতাংশ ভোক্তা জানিয়েছে, বাজার করার সময় তারা প্রয়োজনের চেয়েও বেশি বাজার করে, যা কি না রান্নার আগেই নষ্ট হয়ে যায়।,আর রান্নার সময় দরকারের চেয়েও বেশি খাবার তৈরির কথা বলেছে জরিপে অংশ নেওয়া ২৫ শতাংশ মানুষ। যাদের অধিকাংশই পরে খাওয়ার জন্য খাবার সংরক্ষণ করে রেখেছিল। কিন্তু পরে আর খাওয়া হয়নি বলে নষ্ট হয়েছে।,কোন খাবারগুলো সবচেয়ে বেশি অপচয় হয়,যে খাবারগুলো রান্নায় যতটুকু লাগে তার চেয়েও অনেক বেশি পরিমাণে কেনা হয়, সেগুলোরই অপচয়ের আশঙ্কা বেশি থাকে। ওই জরিপে কিছু খাবারের নাম বারবার উঠে এসেছে, যা কি না বেশি করে কেনার ফলে দীর্ঘদিন থেকে নষ্ট হয়ে যায়। অপচয় হওয়া খাবার হিসেবে সবচেয়ে বেশিবার যে ১০ খাদ্যের নাম এসেছে সেগুলো হলো-,লেটুস (২৭ শতাংশ),কলা (২৩ শতাংশ),দুধ (২১ শতাংশ),আপেল (২১ শতাংশ),রুটি (২১ শতাংশ),অ্যাভোকাডো (১৭ শতাংশ),টিন/প্যাকেটজাত আইটেম, যেমন মাংস, পনির এবং প্রসেসড ফুড (১৬ শতাংশ),ডিম (১৬ শতাংশ),মাংস (১৫ শতাংশ),গাজর (১৪ শতাংশ),কীভাবে খাবার অপচয় কমাবেন,নিশ্চয়ই এতক্ষণে বুঝে গেছেন যে, খাবারের অপচয় কমাতে আমাদের অর্থাৎ ভোক্তারও বেশ ভূমিকা থাকতে পারে। চলুন খাবার অপচয় কমানোর কিছু টিপস দেখে আসি।,কিনে নয়, কেনার আগেই ভাবুন,কাঁচা বাজার বা মুদি দোকানে দৈনন্দিন কেনাকাটায় শুধুমাত্র আপনার তালিকায় থাকা পণ্যই কিনুন। অযথা বেশি করে একই উপাদান কেনা এড়িয়ে চলুন। আর যেকোনো কিছু কেনার আগেই নিজেকে জিজ্ঞেস করুন, এটা আপনি সত্যিই খাবেন কি না। আর সবচেয়ে ভালো হয়, আপনার যদি একটা ডায়েট প্ল্যান থাকে। সেক্ষেত্রে প্রয়োজনের বাইরে বাজার করার আশঙ্কা অনেকটাই কমে আসে।,দেখতে 'অসুন্দর' ফল-সবজি কিনুন,অনেক ফল বা শাকসবজি কেউ না কেনায় দিনের পর দিন সুপারশপের শেলফে পড়ে থেকে থেকে এক সময় পচে যায়। এমনকি কেনার পরও অনেকে একটু দাগ থাকা বা দেবে যাওয়া ফল বা সবজি ফেলে দেন। অথচ স্বাভাবিক গন্ধ থাকা ফলমূল দেবে গেলেও সমান পুষ্টিকর। তাই বাজার করতে গেলে এখন থেকে এসব 'অসুন্দর' ফলমূল বা সবজি বেছে নিতেই পারেন।,সঠিকভাবে সংরক্ষণ করুন,আমরা অনেকেই সঠিকভাবে খাবার সংরক্ষণের উপায়গুলো জানি না। ফ্রেশ খাবারের জন্য আপনার ফ্রিজের নির্ধারিত স্থানে নির্দিষ্ট খাবার রাখুন। এই যেমন, শাক-সবজি রাখুন ড্রয়ারে অথবা ডিমের ট্রেতেই শুধু ডিম রাখুন। ফ্রিজে রাখার আগে যতটা সম্ভব 'এয়ার টাইট' করে প্যাকেটে বা কন্টেইনারে রাখতে পারলে সবচেয়ে ভালো। এতে করে খাবারে সহজে পচন ধরবে না।,ভাগ করলেই জিতবেন,যদি কোনো খাদ্য উপাদান বেশি করে কিনতেও হয়, তা কয়েক ভাগে ভাগ করে আলাদা আলাদা সংরক্ষণ করুন। ধরুন, অনেক বড় একটা কেক কিনলেন। যা কি না কয়েক সপ্তাহ ধরে খাওয়া হবে। তাহলে প্রতি সপ্তাহে যতটুকু কেক খাওয়া হবে, সেই অনুপাতে কেকটি ভাগ করে আলাদা বাটিতে সংরক্ষণ করুন। আর একটা বাটির খাবার শেষ হলেই পরের বাটিটা ফ্রিজ থেকে বের করুন।,বেঁচে যাওয়া খাবার চোখের সামনে রাখুন,যেকোনো বেলায় বেঁচে যাওয়া খাবার সংরক্ষণ করুন ফ্রিজের একদম সামনের দিকে। যেন ফ্রিজ খুললেই সেগুলো সবার আগে চোখে পড়ে। এতে করে আপনিও ভুলে যাবেন না, আর খাবারগুলোও অপচয়ের হাত থেকে বেঁচে যাবে।,তৈরি করুন জৈব সার,এতকিছুর পরেও যদি কিছু ফেলে দেওয়ার মতো অবস্থা হয়ও (পচে যাওয়া বা উচ্ছিষ্ট), সেটি থেকেও ভালো কিছু করা সম্ভব। যেমন ধরুন, পচা কোনো ফল, সবজির খোসা, এক দুই টুকরো রুটি, বা খাবার অযোগ্য ডিমের খোসা। এমন পচনশীল উচ্ছিষ্টাংশ রাখতে কমপোস্ট বিন ব্যবহার করুন। সেখান থেকে জৈব সার উৎপাদন করা সম্ভব। যা দিয়ে আপনি ছাদ বা বারান্দায় নতুন করে ফলমূল, সবজি বা সুন্দর কোনো ফুল ফলাতে পারবেন।,তথ্যসূত্র: রিডার্স ডাইজেস্ট"
ভিটামিন ডির ঘাটতি বুঝবেন যেভাবে  ,"ভিটামিন ডি চর্বিতে দ্রবণীয় একটি ভিটামিন, যার মধ্যে আছে ভিটামিন ডি১, ডি২ ও ডি৩। এটি হাড় ও দাঁতের বৃদ্ধি ও বিকাশে সাহায্য করে৷ এ ছাড়া নির্দিষ্ট কিছু রোগের প্রতিরোধ ক্ষমতাও তৈরি করতে পারে।,সরাসরি সূর্যের আলোতে আমাদের শরীর প্রাকৃতিকভাবে ভিটামিন ডি উৎপন্ন করে৷ তবে কিছু নির্দিষ্ট খাবার ও সাপ্লিমেন্ট থেকেও ভিটামিন ডি পাওয়া যায়৷,আমাদের শরীরে ভিটামিন ডির বেশ গুরুত্বপূর্ণ কিছু কাজ রয়েছে৷ এরমধ্যে সবচেয়ে গুরুত্বপূর্ণ হলো শরীরে ক্যালসিয়াম ও ফসফরাস শোষণ করা এবং রোগ প্রতিরোধ ক্ষমতা বৃদ্ধি করে। এ ছাড়া ভিটামিন ডির আরও কিছু উপকারিতা আছে।,এসব উপকারিতা, শরীরে ভিটামিন ডির ঘাটতির লক্ষণ ও ভিটামিন ডির উৎস কী— চলুন জেনে নিই ফরচুন হেলথ কেয়ার লিমিটেডের পুষ্টি ও জনস্বাস্থ্য বিশেষজ্ঞ নওরিন মাহ্ফুজের কাছ থেকে।,,,ভিটামিন ডির উপকারিতা,হাড় শক্ত করে:  শরীরে ফসফরাস ও ক্যালসিয়াম শোষণের জন্য প্রয়োজন ভিটামিন ডি। এই ২টি উপাদান হাড়ের মূল গঠন তৈরি করে। ভিটামিন ডির অভাবে হাড় দুর্বল হয় এবং আস্তে আস্তে হাড় ভঙ্গুর হয়ে পড়ে, যাকে অস্টিওপরোসিস রোগও বলা হয়৷,শিশুদের জন্য উপকার:  শিশু ও কিশোর-কিশোরীদের হাড়ের বৃদ্ধির জন্য ভিটামিন ডি খুবই গুরুত্বপূর্ণ। ভিটামিন ডির অভাবে শিশুদের হাড়ে বিকৃতি বা রিকেট রোগ হতে পারে৷,দাঁত শক্ত করে: গবেষণায় পাওয়া গেছে, ভিটামিন ডি সাপ্লিমেন্ট শিশু ও বয়স্কদের দাঁতের ক্ষয়রোধ করে৷ এটি দাঁতের মিনারেলের উন্নতি ঘটিয়ে দাঁতের ক্ষয় রোধ করে৷,পেশির শক্তি বাড়ায়: শরীরে ক্যালসিয়ামের মাত্রা নিয়ন্ত্রণ করে ভিটামিন ডি পেশির শক্তি বৃদ্ধি করে। শারীরিক ক্ষমতা বৃদ্ধিতেও এটি ইতিবাচক ভূমিকা পালন করে৷,ওজন কমাতে সাহায্য করে: ভিটামিন ডি সমৃদ্ধ খাবার ক্ষুধা কমায় বলে ওজন কমাতেও সাহায্য করে৷ পরিশ্রমের ক্ষমতা বাড়ায় এবং ক্লান্তি কমায় বলে ওজন কমায়৷,শরীরে ভিটামিন ডির ঘাটতি আছে বুঝবেন যেসব লক্ষণে,মাংসপেশির দুর্বলতা,ভিটামিন ডির অভাবে শরীরের মাংসপেশীর দুর্বলতা বেড়ে যায়। বিশেষ করে মাংসপেশী বেড়ে যাওয়া ও মাংসপেশী কাঁপার মতো সমস্যাগুলো হয়ে থাকে৷ কাজেই মাংসপেশীর দুর্বলতা কাটাতে নিয়মিত ভিটামিন ডি গ্রহণ করুন।,বিষণ্ণতা,ভিটামিন ডি বিষণ্ণতা বাড়ানোর ক্ষেত্রেও একটা গুরুত্বপূর্ণ ভূমিকা পালন করে৷ এর ফলে সারাক্ষণ মানসিক চাপ অনুভূত হয়৷ এর অভাবে মেজাজ খিটখিটে হয়ে যায়।,হাড়ে ফাটল,ভিটামিন ডির অভাবে হাড় দুর্বল হয়ে যায় বলে সহজেই হাড় ভেঙে যেতে পারে৷ অনেক সময় হাড়ে প্রচণ্ড ব্যাথা করলেও বুঝবেন ভিটামিন ডির ঘাটতি হতে পারে।,দাঁত ভাঙা,ভিটামিন ডির অভাবে শিশু ও বৃদ্ধদের দাঁতের ক্ষয় হতে পারে। পাশাপাশি দাঁত ভেঙেও যেতে পারে।,উচ্চ রক্তচাপ,ভিটামিন ডির অভাবে উচ্চ রক্তচাপের মাত্রা আরও বেড়ে যেতে পারে।,ক্লান্তি ও অবসাদ,ভিটামিন ডির ঘাটতি হলে শরীর ক্লান্ত লাগে বেশি এবং অবসাদগ্রস্ত লাগে।,অস্টিওপরোসিস, বিষণ্ণতা, জরায়ু ক্যান্সার, স্তন ক্যান্সার এমনকি ডায়াবেটিস এবং মেদবৃদ্ধি প্রতিরোধে ভিটামিন ডির ভূমিকা আছে। অনেকেই আছেন যারা নিজেরাও জানেন না যে তারা ভিটামিন ডির অভাবে ভুগছেন। যদি নিজের মধ্যে ওপরের লক্ষণগুলো বুঝতে পারেন তাহলে কাছাকাছি হাসপাতালে গিয়ে ভিটামিন ডির মাত্রা পরীক্ষা করে নিন৷,ভিটামিন ডির উৎস,ভিটামিন ডির মূল প্রাকৃতিক উৎস হলো সূর্যের আলো। বিশেষ করে ইউভি-বি রশ্মি৷ যখন শরীরের ত্বক অনাবৃত থাকে তখন ত্বকের কোষ ফোটোলাইসিস প্রক্রিয়ায় সূর্যালোককে ভিটামিন ডি-৩ তে পরিবর্তিত করে৷,ভিটামিন ডির অন্যান্য উৎসগুলো হলো -,●         ডিমের সাদা অংশ,●         চিজ,●         গরু বা খাসির কলিজা,●         কড লিভার অয়েল বা মাছের তেল,●         দুধ, সয়ামিল্ক,●         ভিটামিন ডি সাপ্লিমেন্ট ও ট্যাবলেট"
চা-কফির আসক্তি কমানোর ৬ উপায়,"নিজেকে উজ্জীবিত ও সতেজ রাখতে গরম চা বা কফি পান করে থাকি আমরা। এই পানীয়তে থাকা ক্যাফেইন মূলত আমাদের সজাগ থাকতে ও মনোযোগ ধরে রাখতে সাহায্য করে। তবে ক্যাফেইনে অত্যধিক নির্ভরশীলতা তৈরি হয়ে গেলে প্রতিদিনকার গ্রহণযোগ্য মাত্রা ছাড়িয়ে যেতে পারে সহজে।,প্রতিদিন প্রায় ৪০০ মিলিগ্রাম ক্যাফেইন শরীরের জন্য নিরাপদ বলে মনে করা হয়, যা ৪-৫ কাপ কফি বা চা খেলেই পূরণ হয়ে যায়। ক্যাফেইন সজাগ ও মনোযোগী রাখে। তবে মাত্রাতিরিক্ত ক্যাফেইন হতে পারে অস্থিরতা ও উদ্বেগের কারণ। এটি কেড়ে নিতে পারে রাতের ঘুমও।,ক্যাফেইন গ্রহণ কমানোর ফলে মাথাব্যথা, তন্দ্রা, তৃপ্তি কমে যাওয়া, বিষণ্ণতা, অমনোযোগ, বিরক্তি, জড়তা ও দিশেহারা বোধ হওয়ার মতো কিছু উপসর্গ ও অন্যান্য পার্শ্বপ্রতিক্রিয়া দেখা যেতে পারে। যদিও মাত্রা কমানোর প্রথম ১০ দিন পেরিয়ে গেলে সতেজ অনুভব হতে পারে।,ক্যাফেইন গ্রহণের মাত্রা কমাতে ৬টি টিপস অনুসরণ করা যেতে পারে।,,,ছোট কাপ বা মগে অভ্যস্ত হওয়া,হঠাৎ করে ক্যাফেইন গ্রহণ একেবারে ছেড়ে দেওয়ার পরিবর্তে দৈনিক পানের মাত্রা কমানোর চেষ্টা করাই ভালো।এতে পার্শ্বপ্রতিক্রিয়া থেকে কিছুটা রেহাই পাওয়া যাবে। এ ক্ষেত্রে স্বাভাবিকের চেয়ে আকারে ছোট মগ বা কাপ বাছাই করা যেতে পারে অথবা অর্ধেক কাপ চা বা অর্ধেক মগ কফি পান করা যেতে পারে।,পাওয়ার ন্যাপ বা ছোট ঘুম দেওয়া,পাওয়ার ন্যাপ বা ছোট ঘুম ক্যাফেইনের মাত্রা কমানোর ফলে সৃষ্ট অস্থিরতার সঙ্গে লড়াই করতে সাহায্য করে। এ ছাড়া ভালো ঘুম হলে মন ভালো থাকা, মনোযোগী হওয়া এবং কর্মক্ষমতা বৃদ্ধি পাওয়ার মতো সুবিধা পাওয়া যায়। তবে এ জন্য প্রতি ঘণ্টায় ন্যাপ নেওয়ার দরকার নেই। কারণ এটি আবার রাতে ঘুম না আসার আশঙ্কাকে প্রবল করে তোলে। দিনের অগ্রভাগে কাজের বিরতিতে কিংবা ক্লান্ত অনুভব করার সময় পাওয়ার ন্যাপ নেওয়ার চেষ্টা করতে হবে।,বিকল্প পানীয় পান করা,ক্যাফেইনযুক্ত পানীয় ও কফির সবচেয়ে ভালো বিকল্প হলো ডিক্যাফ। কিন্তু একই ফলাফল পেতে চাইলে অন্যান্য সমজাতীয় পানীয় বেছে নেওয়া যেতে পারে। এ দিক বিবেচনায় গ্রিন টি বা ভেষজ চা শুধু শরীরের জন্য যে উপকারী তাই নয়, মানসিক সতেজতার জন্যও কফির তুলনায় ভালো।,গ্রিন টির স্বাদ প্রথমে পছন্দ না হলেও ধীরে ধীরে ভালো লাগা বাড়তে থাকে। স্বাদ ভালো করতে মধু, পুদিনা, লেবু, ফলের নির্যাস এবং অন্যান্য উপাদান যোগ করা যেতে পারে এর সঙ্গে। ১ কাপ গ্রিন টি ক্যাফেইন ছাড়াই আপনাকে কফির মতোই চাঙা রাখতে পারে। যারা অনিদ্রা ও উদ্বেগে ভোগেন, তাদের জন্য এটি উপযুক্ত বিকল্প।,হাইড্রেটেড থাকা,ক্যাফেইন গ্রহণের চেয়ে পানি পানের মাত্রা বাড়াতে হবে। আপনি যদি নিয়মিত প্রচুর ক্যাফেইন গ্রহণ করে থাকেন, তবে গ্রহণের মাত্রা কমালে মাথাব্যথা বা বমি বমি ভাবের মতো উপসর্গ দেখা দিতে পারে। এজন্য প্রচুর পানি পান করে হাইড্রেটেড থাকলে উপকার পাওয়া যাবে।,ব্যায়াম,দিনে স্বল্প দূরত্বে দৌড়ানো বা হাঁটার অভ্যাস করলে ক্যাফেইন গ্রহণের মাত্রা কমালেও জেগে থাকা সহজ হবে। ক্লান্তি কমাতে ও শক্তি বৃদ্ধিতেও সাহায্য করবে এটি। ক্যাফেইনের আকাঙ্ক্ষা কমানোর ভালো উপায় হিসেবেও কাজ করবে ব্যায়াম।,ক্যাফেইন উইন্ডো সেট করা,একটি নির্দিষ্ট সময়ের মধ্যে ক্যাফেইনযুক্ত নির্দিষ্ট কাপ পানীয় পানের অনুমতি দিন নিজেকে। তবে ক্যাফেইন উইন্ডো অবশ্যই ঘুমের সময় থেকে কমপক্ষে ৬ ঘণ্টা দূরত্বে রাখতে ভুলবেন না।,অনুবাদ করেছেন আসরিফা সুলতানা রিয়া,"
জিভে জল আনা মিরপুরের স্ট্রিট ফুড,"ঘুরতে গেলে টুকটাক খেতে পছন্দ করেন না এমন মানুষ পাওয়া মুশকিল। অনেকে আবার খাওয়ার আগ্রহ থেকেই ঘুরে থাকেন বিভিন্ন জায়গা। কম খরচে নানা খাবারের স্বাদ পেতে স্ট্রিট ফুডের বিকল্প নেই। আপনি যদি রসনাবিলাসী হয়ে থাকেন আর স্ট্রিট ফুডে অভ্যস্ত হন, তবে মিরপুরের স্ট্রিট ফুডগুলো আপনার পেট আর মন ভরাবেই।,স্ট্রিট ফুডের জন্য মিরপুরে বেশ অনেকগুলো জনপ্রিয় স্থান রয়েছে। যারা মিরপুরের বাসিন্দা তারা তো বটেই, অনেকে দূর-দূরান্ত থেকেও চেখে দেখতে আসেন বেশকিছু জনপ্রিয় খাবার। সকাল থেকে রাত পর্যন্ত এই জায়গাগুলো সরগরম থাকে স্ট্রিট ফুডপ্রেমীদের ভিড়ে। মিরপুরে অলিতে-গলিতে মজাদার সব স্ট্রিট ফুড থাকলেও বেশ কিছু খাবার আছে, যেগুলো অন্যগুলোর চেয়ে একটু আলাদা।,কাল্লু কাবাব ঘর,কাল্লু কাবাব ঘর এ এলাকায় বিখ্যাত। মুরগির চাপ, গরুর চাপ আর সাথে মগজ ভুনা নিতে একদমই ভুল করা যাবে না এখান থেকে। এই কাবাব ঘরে অনেক আইটেম থাকলেও এগুলো সবচেয়ে বেশি জনপ্রিয়। সঙ্গে নিন গরম গরম লুচি আর পুদিনার চাটনি মিশ্রিত সালাদ। চাপে পরতে পরতে থাকবে মসলা, যা ভাজার পর মুখে নিলে সেই স্বাদ জিভে রয়ে যাবে অনেকক্ষণ।,,চাপ বানানোর সমস্ত প্রক্রিয়া একা হাতে করে থাকেন আরিফ হোসেন। তিনিই এই কাল্লু কাবাব ঘরের মালিক। অর্ডার দেওয়ার পরই চাপগুলো ভেজে দেওয়া হয়। তবে সেখানে গেলেই যে আপনি বসার জায়গা পাবেন কিংবা সঙ্গে সঙ্গে খাবার পাবেন তা নয়। ভিড়ের কারণে অপেক্ষা করতে হবে বেশ অনেকটা সময়। মিরপুর ১১ বাসস্ট্যান্ড থেকে সোজা হেঁটে গেলেই মিলবে কাল্লু কাবাব ঘর। বিকেল ৬টা থেকে রাত ১১ টা পর্যন্ত খোলা থাকে এই দোকান।,মিজানের চটপটি,মিরপুর ১ নাম্বারের মিজানের চটপটি ফুচকার একটু আলাদা বিশেষত্ব রয়েছে। ডিম, বোম্বাই মরিচের সুঘ্রাণ আর মশলার পরিমিত ব্যবহার এই চটপটিকে করে তুলেছে আরও সুস্বাদু। এই দোকানে ভিড় কিন্তু অনেক বেশি। এখানে খেতে হলে বেশ খানিকটা সময় হাতে নিয়ে যাওয়া ভালো।,চান্দু শেখের নেহারি,ভোজনরসিকদের কাছে আরেকটি প্রিয় খাবারের নাম হচ্ছে নেহারি আর সঙ্গে গরম গরম লুচি। নেহারিপ্রেমীদের জন্য আছে মিরপুর বিহারি ক্যাম্পের চান্দুর নেহারি। মহিষের এই নেহারিগুলো সাইজে বেশ বড়। চান্দু শেখ নিজেই নেহারি রান্নার তদারকি করে থাকেন। ২২ রকমের মসলা আর বাদামের কারণে নেহারির ঝোলটাও হয় বেশ ঘন আর মজার। নেহারি-লুচি ছাড়াও রমজান মাসে পাওয়া যায় স্পেশাল হালিম। সন্ধ্যা থেকে শুরু হয় বেচাকেনা, চলে রাত ১০টা পর্যন্ত।,সিঙ্গারা,সিঙ্গারা তো সব জায়গাতেই পাওয়া যায়, তবে এর আর বিশেষত্ব কী? সেটা বুঝতে হলে খেতে হবে মিরপুরের ছোট সাইজের বিখ্যাত 'হ্যান্ডমেইড' সিঙ্গারা। মিরপুর ১২ এর সাউথ পয়েন্ট স্কুলের গলির পাশে ছোট এই দোকানটায় সকাল ৬টা থেকে রাত ১১টা পর্যন্ত কয়েক হাজার গরম গরম সিঙ্গারা ভাজা হতে থাকে। মাত্র ২০ টাকায় গরম ৭টি সিঙ্গারা দেবে আপনাকে, যার ভেতরে থাকবে আলু-পেঁয়াজের নরম পুর, ওপরে ছেটানো থাকবে বিট লবণ আর পেঁয়াজ।,নুরুল হোসেনের কাবাব,প্রায় ৫২ বছর ধরে একই জায়গায় নুরুল হোসেন ভ্যানের চুলায় ভেজে যাচ্ছেন গরুর চাপ আর মুরগির চাপ। এর পাশাপাশি তার কাছে মিলবে ডিম-আলুর চপ, বেগুনি, পেঁয়াজু, আলুর চপ আর টিকিয়া। নুরুল হোসেনের চাপগুলো ডুবো তেলে ভাজা হয় খানিকটা ময়দা মাখিয়ে। তাই ওপরে একটু মুচমুচে ভাব আসলেও ভেতরে তুলতুলে নরম স্বাদ। চাপ পরিবেশন করা হয় সালাদের সঙ্গে। তবে কেউ যদি লুচি বা পরোটা খেতে চান তবে পাশের হোটেল থেকে আনিয়ে দেওয়া হয়।,বসে খাওয়ার কোনো ব্যবস্থা সেখানে না থাকলেও ভোজনপ্রেমীদের ভিড়ের কমতি নেই। মিরপুর ১১ নাম্বার সেকশনে ভ্যানে বিকাল থেকে রাত পর্যন্ত পাওয়া যাবে এই চাপ।,রাব্বানী হোটেলের চা,রাব্বানী হোটেলে দুধ চায়ের কথা মিরপুরের সব চা প্রেমীই জানেন। এই হোটেলে 'মোবাইল চা' নামের এক ধরনের চা পাওয়া যায়, যা দুধের মালাই বা সর থেকে তৈরি। স্পেশাল চা কিংবা নরমাল চা যাই নেন না কেন, বানানো হয় গরুর দুধ দিয়ে। ৩২ বছরের পুরনো এই চায়ের স্বাদ আজও একই।"
স্তন ক্যানসার মানেই মৃত্যু নয়,"বিশ্বে প্রতি আটজনের মধ্যে একজন নারী স্তন ক্যানসারে আক্রান্ত হচ্ছেন। তুলনামূলকভাবে কম সংখ্যায় হলেও পুরুষরাও এই ক্যানসারে আক্রান্ত হচ্ছেন।,ক্যানসার গবেষণা বিষয়ক আন্তর্জাতিক সংস্থা আইএআরসির হিসাব বলছে, বাংলাদেশে প্রতি বছর ১৩ হাজারের বেশি নারী স্তন ক্যানসারে আক্রান্ত হন। মারা যান ছয় হাজারের বেশি।,নারী ক্যানসার রোগীদের মধ্যে ১৯ শতাংশ স্তন ক্যানসারে ভোগেন। নারী-পুরুষ মিলিয়ে এর হার ৮.৩ শতাংশ।,বাংলাদেশে নারীরা যেসব ক্যানসারে আক্রান্ত হন তার মধ্যে স্তন ক্যানসার শীর্ষে রয়েছে।,স্তনের কিছু কোষ অস্বাভাবিকভাবে বেড়ে গেলে অতিরিক্ত কোষগুলো বিভাজনের মাধ্যমে টিউমার বা পিণ্ডে পরিণত হয়।,সেটি রক্তনালীর লসিকা ও অন্যান্য মাধ্যমে শরীরের বিভিন্ন জায়গায় ছড়িয়ে পড়ে। এই ছড়িয়ে যাওয়ার প্রবণতাই ক্যানসার।,চিকিৎসকদের মতে, যেকোন নারীই স্তন ক্যানসারে আক্রান্ত হতে পারেন। বাংলাদেশে স্তন ক্যানসারে আক্রান্ত পুরুষ রোগীও পাচ্ছেন চিকিৎসকেরা।,তবে পুরুষরা অনেকেই স্তন ক্যানসার নিয়ে কথা বলতে চান না। বঙ্গবন্ধু শেখ মুজিব মেডিকেল বিশ্ববিদ্যালয়ের স্ত্রীরোগ বিভাগের চিকিৎসক তামান্না পারভীন শেফা বলেন, পুরুষদের স্তন ক্যানসার এখনো 'ট্যাবু' হয়ে রয়ে গেছে।,স্তন ক্যানসার প্রাথমিক পর্যায়ে দ্রুত শনাক্ত করা গেলে পুরোপুরি নিরাময় সম্ভব। সেজন্য বাড়িতে বসেই নিজের স্তন পরীক্ষা করার পরামর্শ দিয়ে থাকেন চিকিৎসকেরা।,চিকিৎসকদের মতে ২০ বছর বয়স থেকেই নিজে নিজে স্তন পরীক্ষা করা উচিত।,স্তন ক্যানসারের ঝুঁকি, লক্ষণ ও চিকিৎসা নিয়ে কথা বলেছেন ডা. তামান্না পারভীন শেফা।,ঝুঁকিতে আছেন কারা,নারীদের স্তন ক্যানসারের ঝুঁকি বেশি থাকলেও, পুরুষেরাও স্তন ক্যানসারে আক্রান্ত হতে পারেন। তবে প্রাথমিক অবস্থায় শনাক্ত করা গেলে এই রোগ পুরোপুরি এর নিরাময় সম্ভব। আর সেজন্যই বাড়িতে বসেই নিজের স্তন নিজে পরীক্ষা করার পরামর্শ দিয়ে থাকেন চিকিৎসকেরা।,নারীরা প্রতি মাসে একবার মাসিক শেষ হবার সাথে সাথে পঞ্চম অথবা সপ্তম দিনে আয়নার সামনে দাঁড়িয়ে অথবা গোসলের সময় স্তন এবং বগলের নিচের অংশ পরীক্ষা করতে পারেন।,স্তন ক্যানসারের উপসর্গ,এর মধ্যে এক বা একাধিক উপসর্গ দেখা দিলে দ্রুত চিকিৎসকের কাছে যেতে হবে।,যেভাবে স্তন ক্যানসার নির্ণয় করা হয়,স্তন ক্যানসার নির্ণয়ে মূলত তিনটি পদ্ধতি আছে-,তবে স্তনে সমস্যা হওয়া মানেই কিন্তু ক্যানসার না। পরীক্ষা করে নিশ্চিত হতে হবে সেটা ক্যানসার কি না। স্তন ছাড়াও শরীরের অন্যান্য অংশে ক্যানসার ছড়িয়ে পড়েছে কি না তা জানার জন্য সিটি স্ক্যান, এমআরআই কিংবা বোন স্ক্যানিং ও করা হয়।,চিকিৎসা,স্তন ক্যানসারের চিকিৎসা বেশ কিছু বিষয়ের উপর নির্ভর করে, যেমন: ক্যানসারের ধরন ও আকার, ক্যানসার স্তনে সীমাবদ্ধ আছে নাকি অন্য কোথাও ছড়িয়ে পড়েছে ইত্যাদির ওপর। এই বিষয়গুলো বিবেচনায় নিয়ে চার ধরনের চিকিৎসা পদ্ধতির কথা বলে থাকেন চিকিত্সকরা।,স্তন ক্যানসারে দুই ধরনের অস্ত্রোপচার করা হয়।,এ ছাড়া রেডিওথেরাপি, কেমোথেরাপি, হরমোন থেরাপির মাধ্যমেও স্তন ক্যানসারের চিকিৎসা করা হয়। চিকিৎসা ক্ষেত্রে আরেকটি বড় বিষয় হলো মানসিক স্বাস্থ্য। অনেক সময় মনোরোগ বিশেষজ্ঞের পরামর্শ নিতে বলা হয়।,স্তন ক্যানসারের ঝুঁকি কমাতে কিছু পরামর্শ দিয়েছেন ডা. তামান্না পারভীন শেফা-"
বাংলাদেশের মিষ্টির সমাহার: ঐতিহ্য আর সুস্বাদের মিশেল,"যেকোনো শুভকাজে মিষ্টিমুখ করা যেন অপরিহার্য বাংলাদেশিদের জন্য। দেশে মিষ্টির খোঁজে বেরিয়ে পড়লে স্বাদে অনন্য বহু রত্নের খোঁজ মেলে। এগুলোর অনেকগুলোর কথা আমরা জানি। আবার কিছু মিষ্টি এতটা পরিচিতি না পেলেও স্বাদে হার মানাবে পরিচিত অনেক মিষ্টিকেই।,রাজধানী তথা দেশের কেন্দ্র ঢাকা থেকেই শুরু করা যাক। সমৃদ্ধ সাংস্কৃতিক ঐতিহ্য আর জাঁকজমকের জন্য ঢাকা বহুল পরিচিত। ঢাকার খাবারেও মেলে এর ছোঁয়া। পুরান ঢাকার অলিতে-গলিতে এখনও মোঘল সাম্রাজ্যের ফেলে যাওয়া ভোজনবিলাসের ছাপ।,শাহি জিলাপি এর অন্যতম উদাহরণ। অন্যরা যখন মোটা আর চিকন জিলাপির বিতর্কে মশগুল, শাহি জিলাপি তখন নিজের বিশেষ মহিমায় উজ্জ্বল। তবে সব রাজকীয় মিষ্টিই কিন্তু ঢাকার নয়। শুধু ঢাকার মিষ্টিই ঐতিহ্যবাহী সমৃদ্ধির জন্য নাম-যশ পায়নি। দেশের আরও নানা জায়গার আছে নানা বিখ্যাত মিষ্টি।,আমিত্তির উৎপত্তিস্থল বরিশাল বলে জানা যায়। আবার টাঙ্গাইলের চমচম দেশজুড়ে তুমুল জনপ্রিয়। পোড়াবাড়ির চমচমের নাম শুনলেই জিভে জল চলে আসে যেন। এর এত খ্যাতি-বিস্তৃতির পরও অনেকেই অবশ্য তর্ক জুড়ে দেন, অন্যান্য কিছু অঞ্চলের চমচমও সমান সুস্বাদু। যেমন কুড়িগ্রামের চমচমও টাঙ্গাইলের চমচমের মতো খ্যাতি পাওয়ার যোগ্য বলে মনে করেন অনেকে। এ চমচমটার মিষ্টি ভাব টাঙ্গাইলের চেয়ে একটু কম।,মিষ্টি কিংবা বাংলাদেশের যেকোনো খাবারকেই সরাসরি যেকোনো একটা জেলার বলে দেওয়া কঠিন। খাবারদাবারের প্রতি আমাদের ভালোবাসা আর এগুলোর প্রাপ্তিস্থান এতটাই ছড়িয়ে-ছিটিয়ে আছে যে শুধু বিশেষ একটি জায়গার সঙ্গে কোনো মিষ্টির নাম জুড়ে দেওয়া মুশকিল। সন্দেশের বেলাতেও তাই। বিভিন্ন জেলায় প্যাড়া সন্দেশ, গুড়ের সন্দেশ ইত্যাদি বিভিন্ন ধরনের সন্দেশ পাওয়া যায়।,তবে সবচেয়ে বেশি তর্ক-বিতর্কের শোরগোল উঠে রসগোল্লাকে নিয়ে। আর এক্ষেত্রে বিতর্কের দৌড় এপার বাংলাকে ছাড়িয়ে চলে যায় সীমান্তের অন্য পারেও। অনেকের দাবি, চাঁদপুরের রসগোল্লারই জয়জয়কার। যদিও অন্যদের মতে গোপালগঞ্জের রসগোল্লাই সবচেয়ে ভালো। নরম, রসালো, সাদা কিংবা ক্ষেত্র বিশেষে শুকনো আর বাদামি রঙের এই 'অত্যন্ত নিরীহ, নিপাট ভদ্রলোক'  মিষ্টিটি কিন্তু বহু চায়ের কাপে ঝড় তোলা আলোচনার মূল চরিত্র!,গেল রসগোল্লা। বলুন তো, রসমালাইয়ের কথা বলা হলে প্রথমেই কোন জেলার কথা মনে পড়ে? নিঃসন্দেহে কুমিল্লা! প্রতিদিন মাতৃভাণ্ডারের সামনে থাকা দীর্ঘ লাইনই এর প্রমাণ। কিন্তু এ নিয়েও কিছু বিতর্ক আছে। কেউ কেউ বলেন, এখানকার রসমালাই নাকি একটু বেশিই মিষ্টি। তাদের মতে, সে তুলনায় জামালপুর আর ব্রাহ্মণবাড়িয়ার রসমালাই অপেক্ষাকৃত বেশি সুস্বাদু। অন্যদিকে আকারে বিশাল রসমালাইয়ের দেখা পেতে যেতে হবে ঝালকাঠিতে।,কোনো কোনো এলাকায় তো রসমালাইয়ের নামটাই পাল্টে গেছে। গাইবান্ধায় যেমন রসমালাইকে ডাকা হয় 'রসমঞ্জুরি'। তবে কোনো কোনো অঞ্চলে শুধু মিষ্টির ব্র্যান্ড বা দোকানের কারণেই মিষ্টির খ্যাতি ছড়ায় না, অঞ্চলেরও এতে ভূমিকা থাকে। ঠিক যেমন মহাস্থানগড়ের কটকটি কিংবা শিবগঞ্জের চমচম।,অন্যদিকে বাতাসার মতো মিষ্টির স্থানটা একটু বিশেষ। এখানে একটি চিন্তার বিষয় হচ্ছে, দিন দিন বাতাসা জনপ্রিয়তা হারাচ্ছে এবং খুঁজলেও আগের মতো মেলে না! হয়তো আমরাই দিন দিন বুড়ো হয়ে যাচ্ছি, বাতাসার মিষ্টি দিনগুলোও তাই হারিয়ে যাচ্ছে। আমাদের সংস্কৃতি জুড়ে থাকা রঙিন আর প্রাণবন্ত মেলার সঙ্গে বাতাসার পরিচয় বহু পুরনো। বড় হওয়ার দিনগুলোতে এসব মেলার সঙ্গে সম্পর্কও অনেকটা চুকেবুকে গেছে, আর বাতাসার সঙ্গেও অতটা দেখা-সাক্ষাৎ হয় না।,নদীমাতৃক দেশ হিসেবে বাংলাদেশের নদীগুলোও কিন্তু আমাদের জীবনযাত্রা আর খাদ্যাভ্যাসে প্রভাব রাখে। মাছে-ভাতে বাঙালিই শুধু নয়, শেষপাতে থাকা মিষ্টিতেও কি শক্তিমান নদীর স্রোতের কোনো ভূমিকা নেই? নিশ্চয়ই আছে।,বলা হয়, পদ্মার ইলিশ মাদারীপুরেই সবচেয়ে ভালো মেলে। আর এর সরাসরি প্রভাব পড়ে এ জেলার মিষ্টিতেও। এ অঞ্চলের স্থানীয়রাই জন্ম দিয়েছেন ইলিশ মিষ্টির, যা কিনা পেটি মিষ্টি হিসেবেও পরিচিত। এই মিষ্টিটা মূলত নরম সন্দেশ, যা ইলিশ মাছের পেটির অংশের মতো ছাঁচে তৈরি করা হয়।,আকার-আকৃতির দিক থেকেই বাংলাদেশের বিচিত্র সব মিষ্টির চেহারা ভিন্ন রকম। মিষ্টির তালিকা থেকে পিঠাকে কী করে বাদ দেওয়া যায়? নরসিংদী বা চুয়াডাঙ্গার নিখুঁত সাজের নকশি পিঠা থেকে শুরু করে পার্বত্য অঞ্চলের ছেছমা পিঠা, নোয়াখালী আর বরগুনা অঞ্চলের বহু ধরনের মিষ্টি পিঠা আমাদের নিজস্ব খাদ্যভাণ্ডারের গৌরব।,আসলে বাংলাদেশের মিষ্টান্ন ভাণ্ডার এতটাই সমৃদ্ধ আর বৈচিত্র্যময় যে প্রতিটি জেলা ধরে এগোলেও সে তালিকা শেষ হওয়ার নয়। এই অতি সংক্ষিপ্ত পরিসরের মিষ্টি-মানচিত্রটিও বহুমাসের পরিশ্রমের ফসল।,দেশের বিভিন্ন ঐতিহাসিক বা দর্শনীয় স্থান পরিদর্শনের সময় এই মিষ্টিগুলো চেখে দেখাও কিন্তু আমাদের 'বাকেট লিস্টে' থাকতে পারে।,তো, বাহারি এসব মিষ্টি থেকে আপনি কতগুলো চেখে দেখেছেন?,রাজশাহী বিশ্ববিদ্যালয়ের ফোকলোর বিভাগের অধ্যাপক উদয়শংকর বিশ্বাস, রেস্তোরাঁর স্বত্বাধিকারী ও রান্না বিষয়ক প্রশিক্ষক শেফ শুভব্রত মৈত্রকে বাংলাদেশের মিষ্টিগুলোর নিয়ে এমন একটি নিবন্ধ তৈরি করতে সহায়তার জন্য বিশেষ ধন্যবাদ।,অনুবাদ করেছেন অনিন্দিতা চৌধুরী"
নীরব ঘাতক অস্টিওপোরোসিস বা হাড় ক্ষয় রোগ,"অস্টিওপোরোসিস বা হাড় ক্ষয় রোগ এক নীরব ঘাতকের নাম। এটি এমন একটি অবস্থা, যেখানে শরীরের হাড়গুলো ঘনত্ব হারায় এবং আস্তে আস্তে ভঙ্গুর হতে শুরু করে। ফলে সময়ের সঙ্গে সঙ্গে হাড় ক্ষয় হতে শুরু করে৷,অস্টিওপোরোসিস হলে যেকোনো সময় ফ্র‍্যাকচার হওয়ার আশঙ্কা থাকে৷ অন্যান্য রোগের মতো শুরুতেই এ রোগে আক্রান্ত হওয়ার বিষয়টি বুঝতে পারে না মানুষ। হাড়ের ক্ষয় ধীরে ধীরে হয় আর বোঝা যায় অনেক পরে৷ সেজন্য এটিকে নীরব ঘাতক বলা হয়।,ঢাকা মেডিকেল কলেজ অ্যান্ড হাসপাতালের অর্থোপেডিক সার্জারি বিশেষজ্ঞ ডাক্তার মোহাম্মদ শহীদুজ্জামানের সঙ্গে কথোপকথনে উঠে এসেছে অস্টিওপোরোসিস সংক্রান্ত কিছু গুরুত্বপূর্ণ প্রশ্নের উত্তর।,অধ্যাপক ডাক্তার মোহাম্মদ শহীদুজ্জামান বলেন, অস্টিওপোরোসিস এবং এর ফলে তৈরি হওয়া জটিলতাগুলো সাধারণত পুরুষদের চেয়ে নারীদের মধ্যে বেশি দেখা যায়৷,অস্টিওপোরোসিসের কারণগুলোর মধ্যে আছে নারীদের ঋতুস্রাব বন্ধ হয়ে যাওয়া বা মেনোপজ, ক্যালসিয়াম ও ভিটামিন ডির অভাব এবং অন্যান্য রোগের উপস্থিতি, যা হাড়ের দুর্বলতা বাড়ায়৷,,অস্টিওপোরোসিসের উপসর্গ,শুরুতেই এই রোগের লক্ষণগুলো চিহ্নিত করা কঠিন। কারণ শুরুর দিকে এর তেমন কোনো লক্ষণ থাকে না৷ সম্ভাব্য যেসব উপসর্গ দেখা যেতে পারে সেগুলো খুবই সাধারণ এবং সেগুলো ব্যাথা বা চাপের একটা বিচ্ছিন্ন ঘটনা হিসেবে বিভ্রান্তি তৈরি করতে পারে৷ তবে রোগ বাড়ার সঙ্গে সঙ্গে লক্ষণগুলো প্রকট হয়।,অস্টিওপোরোসিসের লক্ষণগুলোর মধ্যে আছে-,● ক্রনিক পিঠ ব্যাথা, যেটা সাধারণত বিছানা ছাড়ার সময় অনুভূত হয়৷ হাঁটা বা দাঁড়ানোর সময় ব্যাথা সাধারণত সবচেয়ে বেশি থাকে।,● অস্টিওপোরোসিসে শরীরের নমনীয়তা হারানোর প্রবণ তৈরি হয়। সাধারণ কাজকর্ম যেমন- ঝোঁকা, মোচড় দেওয়া এবং শরীর প্রসারিত করা কঠিন হয় এবং এগুলো করার ক্ষেত্রে তীব্র ব্যাথা সৃষ্টি হয়।,● হাড় ভাঙা হলো অস্টিওপোরোসিসের সবচেয়ে পরিচিত উপসর্গ। ছোটখাট আঘাত বা পতনের ফলে হাড় ভেঙে যাওয়া হচ্ছে সবচেয়ে সুস্পষ্ট লক্ষণ। মেরুদণ্ড, নিতম্ব, কবজির হাড় ভাঙতে বেশি দেখা যায়।,● অনেক সময় অস্টিওপোরোসিসের ফলে উচ্চতা ১-২ ইঞ্চি কমে যেতে পারে।,● আরেকটা পরিচিত উপসর্গ যেটা দাঁতের এক্সরে করার মাধ্যমে দেখা যায়, তা হলো চোয়ালের হাড়ের ক্ষয়।,অস্টিওপোরোসিসের ঝুঁকিতে যারা,এই রোগ সাধারণত পঞ্চাশোর্ধ্ব ব্যক্তি ও মেনোপজ পরবর্তী সময়ে নারীদের বেশি হয়। ৪০ বছর বয়সের আগে হাড়ের বৃদ্ধি বেশি হয় ,ক্ষয় কম হয়। এরপর থেকে হাড়ের ক্ষয় বেশি হয়, বৃদ্ধি কম হয়৷ হাড় ক্ষয় নির্ভর করে ১৫ থেকে ২৫ বছরের মধ্যে হাড়ের ঘনত্বের সঙ্গে ক্যালসিয়াম, ফসফেট, কোলাজেন ফাইবারের উপস্থিতি কেমন তার ওপর৷,যারা দীর্ঘদিন স্টেরয়েড জাতীয় ওষুধ বা খিঁচুনির ওষুধ সেবন করে আসছেন, অতিরিক্ত ধূমপান বা মদ্যপান করেন, কম ক্যালসিয়ামযুক্ত খাবার খান, কায়িক পরিশ্রম কম করেন বা ওজন অতিরিক্ত কম এমন ব্যক্তিদের এই রোগের ঝুঁকি বেশি থাকে।,অস্টিওপোরোসিস প্রতিরোধ ও প্রতিকার,অস্টিওপোরোসিস বা হাড় ক্ষয় রোগ প্রতিরোধে নিয়মিত ব্যায়াম করুন। নিয়মিত ব্যায়াম বা কায়িক শ্রমের ফলে হাড়ের শক্তি বাড়ে। এতে হাড়ে রক্ত চলাচল বাড়ে এবং জয়েন্টগুলো সচল থাকে৷ শরীরের ভারসাম্য ঠিক রেখে হাড় ক্ষয় কমায় ব্যায়াম।,এ ছাড়া নিয়মিত পরিমাণমতো ক্যালসিয়াম, ভিটামিন ডি জাতীয় খাবার গ্রহণ করতে হবে৷ প্রতিদিন অন্তত ১০-১৫ মিনিট গায়ে রোদ লাগাতে হবে৷ কারণ হাড়ের প্রধান উপাদান হচ্ছে ক্যালসিয়াম ও ভিটামিন-ডি।,ক্যালসিয়ামের জন্য নিয়মিত মাছ, মাংস, ডিম, দুধ ও দুধ জাতীয় খাবার খান৷ পাশাপাশি সামুদ্রিক মাছ খান। এতে হাড় ভালো থাকবে।,ধূমপান ও মদ্যপান ত্যাগ করুন। কারণ এতে হাড়ের ক্ষয় বৃদ্ধি পায়৷ ডায়াবেটিস, লিভার ও কিডনি রোগ নিয়ন্ত্রণে রাখুন৷ অতিরিক্ত ওজন যেন না হয় খেয়াল রাখুন। এ ছাড়া কোনো সমস্যা হলে বা কোনো লক্ষণ প্রকটভাবে অনুভূত হলে সঙ্গে সঙ্গে বিশেষজ্ঞ চিকিৎসকের পরামর্শ নিন।"
পলিসিস্টিক ওভারিয়ান সিনড্রোম ও বন্ধ্যাত্ব,"পলিসিস্টিক ওভারিয়ান সিনড্রোম বা পিসিওএস নারীদের হরমোনের ভারসাম্যহীনতা জনিত রোগ। বিশ্বজুড়ে ৮ থেকে ১০ শতাংশ নারী এই সমস্যায় ভোগেন। এই রোগে ডিম্বাশয়ে অনেকগুলো সিস্ট হয় বলেই এর এমন নামকরণ।,নারীদের এই রোগের কারণ ও প্রতিকার সম্পর্কে জানিয়েছেন ঢাকা মেডিকেল কলেজ হাসপাতালের স্ত্রীরোগ ও প্রসূতি বিশেষজ্ঞ ডাক্তার ইশরাত জেরিন।,ইশরাত জেরিন বলেন, নারীদের ডিম্বাণু তৈরি হয় এক ধরনের তরলপূর্ণ থলির ভেতর, যাকে বলে ফলিকল। যখন ডিম্বাণু পরিপক্ক হয় তখন এই থলি ফেটে ডিম্বাণু বেড়িয়ে আসে। এই অবস্থাকে ওভ্যুলেশন বলে। পিসিওএস এই প্রক্রিয়াতে বাধা সৃষ্টি করে।,যাদের পলিসিস্টিক ওভারিয়ান সিনড্রোম আছে, সেই নারীদের ডিম্বাশয় স্বাভাবিকের চেয়ে বেশি পুরুষ হরমোন (এন্ড্রোজেন) নিঃসরণ করে। যার ফলে ডিম্বাণু পরিপক্ক হওয়ার পরও ফলিকল ফেটে যায় না এবং ডিম্বাণু বের হতে পারে না। এর ফলে মেয়েদের অনিয়মিত মাসিক হয় বা মাসিক একেবারেই হয় না।,পলিসিস্টিক ওভারিয়ান সিনড্রোম কেন হয়?,পলিসিস্টিক ওভারিয়ান সিনড্রোমের সঠিক কারণ জানা যায় না। কিন্তু চিকিৎসকরা ধারণা করেন, হরমোনের ভারসাম্যহীনতা এবং বংশগত কারণ এ ক্ষেত্রে একটা গুরুত্বপূর্ণ ভূমিকা পালন করে। যে নারীদের মা ও বোনের পলিসিস্টিক ওভারিয়ান সিনড্রোম আছে তাদের এই সমস্যা হওয়ার আশঙ্কা বেশি।,নারীদের শরীরে এন্ড্রোজেন হরমোন বেশি মাত্রায় থাকলেও পিসিওএস হতে পারে। বাড়তি এন্ড্রোজেন ডিম্বাশয় থেকে ডিম বের হওয়া এবং এর বৃদ্ধিতে বাধা সৃষ্টি করে। অতিরিক্ত ইনসুলিন উৎপাদনের কারণেও শরীরে এন্ড্রোজেন হরমোন বেড়ে যেতে পারে।,পলিসিস্টিক ওভারিয়ান সিনড্রোমের উপসর্গ,পিসিওএসের উপসর্গ শুরু হয় সাধারণত নারীদের মাসিক শুরু হওয়ার পর থেকেই। তবে উপসর্গের ধরন এবং তীব্রতা একেকজনের ক্ষেত্রে একেক রকম হতে পারে। সাধারণ যে উপসর্গ সবার মধ্যে দেখা যায় তা হলো অনিয়মিত মাসিক। অন্যান্য লক্ষণগুলো হলো -,● মুখে, বুকে, পেটে, পেছনে বা পায়ের আঙুলে চুল গজানো,● ব্রন, তৈলাক্ত ত্বক বা খুশকি,● অতিরিক্ত ওজন বেড়ে যাওয়া বা পুরুষদের মতো টেকো ভাব বা চুল পাতলা হয়ে যাওয়া,● ঘাড়, হাত, স্তন বা উরুতে চামড়ায় গাঢ় বাদামি বা কালো দাগ। এটা বগলে বা পায়ের ভাঁজেও হতে পারে।,● স্তনের আকার ছোট হয়ে যাওয়া,● মানসিক চাপ ও দুশ্চিন্তা বেড়ে যাওয়া,● বন্ধ্যাত্ব,● কোলেস্টেরলের মাত্রা বেড়ে যাওয়া,● ডায়াবেটিস,তবে এসব উপসর্গের অনেকগুলোই অনেকের নাও থাকতে পারে।,পলিসিস্টিক ওভারিয়ান সিনড্রোম ও বন্ধ্যাত্ব,পলিসিস্টিক ওভারিয়ান সিনড্রোমে আক্রান্তদের ক্ষেত্রে দেখা যায়, সমস্যাটি তখনই শনাক্ত হয় যখন তিনি সন্তান নেওয়ার চেষ্টা করে অসফল হন। সারা বিশ্বে বন্ধ্যাত্বের জন্য এটাকে সবচেয়ে বেশি দায়ী করা হয়।,তবে কারও পিসিওএস থাকা মানে এই নয় যে তিনি কখনোই মা হতে পারবেন না। প্রয়োজনীয় চিকিৎসার মাধ্যমে তারাও মা হতে পারেন। তবে এক্ষেত্রে কিছুটা সময় লাগতে পারে। কিছু কিছু ক্ষেত্রে চিকিৎসা গ্রহণ ও জীবনযাপনে পরিবর্তনের প্রয়োজন হতে পারে।,এ বিষয়টি মনে রাখা গুরুত্বপূর্ণ যে, পিসিওএস হলেই যে গর্ভধারণ করা যাবে না এ কথা ঠিক নয়। এ সমস্যাটি ধরা পড়লে আশাহত হওয়া যাবে না। চিকিৎসকের পরামর্শ অনুযায়ী চলতে হবে।,পলিসিস্টিক ওভারিয়ান সিনড্রোমের প্রতিকার,ডাক্তার ইশরাত জেরিন জানান, পিসিওএসের সমস্যায় অনেক চিকিৎসক জন্মনিয়ন্ত্রণের ওষুধ খাওয়ার পরামর্শ দেন। এর বিশেষ ফর্মুলা ইস্ট্রোজেন ও প্রজেস্টেরন হরমোনের ক্ষরণ বাড়াতে সাহায্য করে। এই ২টি হরমোন অ্যান্ড্রোজেনের ক্ষরণ কমিয়ে ডিম্বাণু নিঃসরণে সাহায্য করে।,পিসিওএসের আসলে সেইভাবে প্রতিকার নেই। ওজন নিয়ন্ত্রণ ও হরমোনের ভারসাম্য রাখার মাধ্যমে এই রোগ নিয়ন্ত্রণ করা সম্ভব। ওজন কমিয়ে বিএমআই ২৫ এর নিচে রাখলে, ওভারিয়ান সিস্টের সমস্যা অনেকটা কাটতে পারে।"
গরমের সবজি মজাদার হয়ে উঠবে এই ৬ রেসিপিতে,"এখন প্রখর রোদ, ভ্যাপসা গরম। এই আবহাওয়াতে অসুস্থ হওয়ার ঝুঁকি বাড়ে। স্বাস্থ্যের যত্নের কথা বলতে গেলেই প্রথমেই আসে খাবারের কথা। এই গরমে মশলাদার ভাজাপোড়া খাবার এড়িয়ে চলাই শ্রেয়। এ সময় মৌসুমি ফল ও সবজি রাখা উচিত খাদ্যতালিকায়।,কিন্তু গরমে শীতের মতো নানা স্বাদের সবজি বাজারে পাওয়া যায় না। যেসব সবজি পাওয়া যায় সেগুলো অনেকেই পছন্দ করেন না। এখানে গরমের সবজি দিয়ে ভিন্ন স্বাদের ৫ রেসিপি দেওয়া হলো, যেগুলো রান্না করলে সবজিগুলো খেতে ভালো লাগবে। একইসঙ্গে পুষ্টিও মিলবে।,সর্ষে পটল,আস্ত পটলের খোসা ছাড়িয়ে নিতে হবে। পটল অল্প চিরে নিতে হবে যাতে ভেতরে লবণ, মসলা ঢোকে। ২ চিমটি হলুদ, অল্প লবণ মেখে আধা ঘণ্টা রেখে দিন। সর্ষে, কাঁচা মরিচ ও লবণ একসঙ্গে মিহি করে বেটে নিন। এবার কড়াই বা প্যানে তেল দিয়ে অল্প আঁচে পটল ভেজে তুলে নিতে হবে। পটল ভাজা সেই তেলের মধ্যেই বাটা সর্ষে, হলুদ গুঁড়া আর আধা কাপ পানি দিয়ে ঢেকে দিতে হবে। ঝোল ফুটে উঠলে ভেজে রাখা পটল আর অল্প চিনি দিয়ে আবার ঢেকে দিতে হবে। ঝোল শুকিয়ে মাখোমাখো হয়ে এলে নামিয়ে নিয়ে গরম ভাতের সঙ্গে পরিবেশন করতে হবে।,ইলিশ দিয়ে পুঁই-ঝিঙ্গা ঝোল,কড়াইয়ে তেল দিয়ে পেঁয়াজ কুচি দিতে হবে। পেঁয়াজ কুচি নরম হলে হলুদ, মরিচ, ধনে গুঁড়া ১/৪ কাপ পানিতে গুলে দিয়ে দিন। মসলা কষানো হলে মাছ দিয়ে কষিয়ে নিয়ে মাছগুলো আলাদা বাটিতে তুলে রাখুন। প্রয়োজনে সামান্য পানি দেওয়া যেতে পারে। মাছ কষানো মসলায় ঝিঙা দিন। ঝিঙা একটু নরম হলে পুঁই শাক দিয়ে দিন। আধা কাপ গরম পানি দিন। ঝিঙা ও পুঁইশাক নরম হলে কষানো ইলিশ মাছ দিয়ে ঢেকে দিন।,চিচিঙ্গা-চিংড়ি ঝোল,কিউব করে চিচিঙ্গা কেটে ফুটন্ত গরম পানিতে ভাপ দিয়ে পানি ঝরিয়ে রাখুন। প্যানে তেল গরম করে জিরা দিয়ে পেঁয়াজ ভেজে নিন। অল্প পানি দিয়ে গুঁড়া মসলা কষিয়ে নিন। চিংড়ি ও চিচিঙ্গা দিয়ে মিনিট তিনেক কষিয়ে পানি ও টমেটো দিন। মাছ ও সবজি সেদ্ধ হয়ে গেলে কাঁচামরিচ দিয়ে নামিয়ে ফেলুন।,ধুন্দলের শুক্তো,ধুন্দল পাতলা করে স্লাইস কেটে নিতে হবে। প্যানে তেল গরম করে, তাতে রাঁধুনি ফোড়ন দিয়ে আদা বাটা দিয়ে নাড়াচাড়া করে ধুন্দল দিয়ে দিতে হবে। এর মধ্যে হলুদ-লবণ দিয়ে নাড়াচাড়া করে ২ মিনিট ঢেকে রাখতে হবে। এই সময় পর্যাপ্ত পানি সবজি থেকেই উঠবে। ঢাকনা তুলে রাঁধুনি বাটা দিয়ে নাড়াচাড়া করে নামিয়ে পরিবেশন করা যাবে ধুন্দলের শুক্তো।,শজনের টক,শজনে ডাঁটা খোসা ছাড়িয়ে টুকরো করে কেটে ধুয়ে সেদ্ধ করে নিতে হবে। তারপর পানি ঝরিয়ে নিতে হবে। কড়াইয়ে তেল গরম করে আস্ত সরিষা ফোড়ন দিয়ে সেদ্ধ ডাঁটা দিতে হবে।শজনে ডাঁটা লবণ ও হলুদ দিয়ে ভাজা ভাজা করে সরিষা বাটা, পোস্ত বাটা পানি দিয়ে গুলিয়ে দিতে হবে। তেঁতুল অল্প পানি দিয়ে মেখে ছেঁকে দিতে হবে। সঙ্গে গুড় দিয়ে দিতে হবে। সামান্য পানি দিতে হবে। ২-৩মিনিট রান্না করে নামিয়ে নিতে হবে।,ক্লিয়ার স্যুপ,লাউ, পটল, চিচিঙ্গা পাতলা করে কেটে পেঁয়াজ, রসুন, মরিচ, লবণ ও পানি দিয়ে সেদ্ধ করে নিতে হবে। এরপর গোলমরিচ গুঁড়া, ১ টেবিল চামচ টমেটো কেচাপ, ১ টেবিল চামচ কর্নফ্লাওয়ার পানিতে গুলে দিয়ে দিতে হবে। ফুটে উঠলে চুলা বন্ধ করে এক চা চামচ লেবুর রস দিয়ে পরিবেশন করুন।"
ফেলে না দিয়ে ডিমের খোসা কাজে লাগাতে পারেন যেভাবে,"আমাদের প্রতিদিনের খাদ্যতালিকায় ডিম কম-বেশি থাকেই। প্রোটিনের ভালো উৎস হিসেবে মাছ-মাংসের তুলনায় অনেক বেশি সহজলভ্য এই খাবারটি। এর খোসারও আছে নানা ব্যবহার।,ফেলে না দিয়ে ডিমের খোসা কী কী কাজে ব্যবহার করতে পারেন দেখে নিন এক নজরে-,গাছের সার,ডিমের খোসা গাছের সার হিসেবে খুবই ভালো। খোসা ধুয়ে ভালোভাবে শুকাতে দিন। শুকিয়ে গেলে ছোট ছোট টুকরো করে গুঁড়ো করুন এবং গাছের চারপাশে ছিটিয়ে দিন। খোসাগুলো ধীরে ধীরে ভেঙে যাবে। গাছের জন্য ক্যালসিয়ামের একটি চমৎকার উৎস হয়ে উঠবে এটি।,কীটনাশক,যারা বাগান করেন তাদের সবচেয়ে বড় চ্যালেঞ্জগুলোর একটি হলো কীটপতঙ্গ। রাসায়নিক কীটনাশক ব্যবহার না করে গাছকে পোকামাকড় থেকে বাঁচানোর জন্য প্রাকৃতিক উপায় খোঁজের অনেকেই। ডিমের খোসা এক্ষেত্রে দুর্দান্ত। প্রাকৃতিক কীটনাশক এটি।,পাখির খাবার,ডিমের খোসা ধুয়ে ফেলুন। এবার শুকিয়ে নিয়ে ছোট ছোট টুকরো করে গুঁড়ো করে নিন। পাখির বাসা খুঁজে কিংবা আপনার বারান্দায় বা ছাদে, উঠানে ছড়িয়ে দিন এই গুঁড়ো। পাখি যখনই আসবে তখনই এটি খাবে এবং এটি তাদের ক্যালসিয়ামের চাহিদা পূরণে সহায়তা করবে।,চারা রোপণ,ভাঙা ডিমের খোসায় মাটি ভরে তাতে বীজ বুনে নিন। বীজ থেকে শেকড় গজানো শুরু করলে বাগানের মাটিতে কিংবা টবে খোসাসহ পুঁতে দিন। এতে গাছ পুষ্টি নিয়ে বড় হবে।,থালাবাসন পরিষ্কার,আপনি যদি প্রাকৃতিক উপায়ে থালাবাসন পরিষ্কার করতে চান তাহলে ডিমের খোসা কাজে লাগতে পারে। বেকিং সোডার সঙ্গে চূর্ণ ডিমের খোসা মিশিয়ে প্রাকৃতিক ডিশ ক্লিনিং পাউডার তৈরি করে ফেলতে পারবেন। এটি কঠিন সব দাগ দূর করতে পারে। একটি স্পঞ্জ বা কাপড় দিয়ে এই মিশ্রণটি দাগ দূর হওয়া পর্যন্ত আলতোভাবে স্ক্রাব করুন। ডিমের খোসা ময়লা তুলতে সাহায্য করবে আর বেকিং সোডা বাকিটা পরিষ্কার করবে।,বেসিন পরিষ্কার,বেসিন পরিষ্কার ও গন্ধমুক্ত রাখতে ডিমের খোসার গুঁড়ো খুবই কার্যকরী। ডিমের খোসা পাইপের মধ্যে জমাট বাঁধা ময়লা দূর করতে সাহায্য করে। পাইপ থেকে আসা যেকোনো হালকা গন্ধকেও দূর করতে সক্ষম এটি।,তথ্যসূত্র: লাইফস্যাভি"
মাইক্রোওয়েভ ওভেনে দেবেন না এই ৫ জিনিস,"রান্নাঘরে অনেকদিন ধরেই মাইক্রোওয়েভ ওভেন আমাদের অন্যতম সঙ্গী হয়ে উঠেছে। আগের বেলার খাবারটা একটু গরম করে নেওয়া, ঘরেই পিজ্জা-পাস্তা বানানোসহ আরও নতুন নতুন পরীক্ষা-নিরীক্ষায় হেঁশেল গমগম করে বাহারি সুবাসে। কিন্তু অতি উৎসাহী হয়ে সবকিছুই ওভেনে দিয়ে দেওয়া যাবে না। বিশেষ কিছু জিনিস তো একেবারেই না।,দেখে নেওয়া যাক, কোন বস্তুগুলো মাইক্রোওয়েভ ওভেনে দেওয়া যাবে না।,প্লাস্টিকের পাত্র,আমাদের তাড়াহুড়োর জীবনে পরিবেশের ভালো-মন্দ খুব একটা পাত্তা না দিয়ে যে পাত্র বোধহয় সবচেয়ে বেশি ব্যবহার করি, তা হচ্ছে প্লাস্টিক। ঘরে-বাইরে প্লাস্টিকের বাটি, কাপ, গ্লাস, প্লেট, টিফিন বাক্স– বহু ধরনের তৈজসই ব্যবহৃত হয়। তবে কোনোভাবেই প্লাস্টিকের পাত্রে থাকা খাবার মাইক্রোওয়েভে গরম করতে দেওয়া যাবে না।,প্লাস্টিকের পাত্র থেকে ক্ষতিকর রাসায়নিক পদার্থ মাইক্রোওয়েভে উত্তপ্ত হয়ে খাবারে ছড়িয়ে যেতে পারে। প্লাস্টিক গলে যাওয়ারও আশঙ্কা রয়েছে। স্বাস্থ্যঝুঁকি হোক বা রান্নাঘরের বাড়তি ঝক্কি, প্লাস্টিক মোটেও সহায়ক নয়। তাই খাবার প্লাস্টিকের পাত্রে সংরক্ষণ করা হলেও ওভেনে গরম করে নেওয়ার জন্য কাঁচের বা সিরামিকের পাত্রে নেওয়া ভালো হবে। প্লাস্টিকের মতো এসব পাত্রে ক্ষতিকর রাসায়নিক পদার্থ থাকে না।,,আঙুরজাতীয় ফল,গল্পে পড়া সেই শেয়ালের মতোই মাইক্রোওয়েভের কাছেও 'আঙুর ফল ভীষণ টক'! কারণ এই ছোট ছোট ফলগুলোই রান্নাঘরে বাঁধিয়ে দিতে পারে এক তুলকালাম কাণ্ড। অর্ধেক করে কেটে রাখা আঙুরজাতীয় যেকোনো ফলই যদি ওভেনে দেওয়া হয়, তাহলে একটা সময় এর মধ্যকার পানি আর লবণ উপাদান মিলিত হয়ে এক ধরনের প্লাজমা তৈরি করে। এই প্লাজমা আবার বেশ ভালোরকম বিদ্যুৎ পরিবাহী, তাই এ থেকে স্ফুলিঙ্গের সৃষ্টি এবং আগুন লাগার মতো দুর্ঘটনাও ঘটতে পারে।,অ্যালুমিনিয়াম ফয়েল,এটি ভুল ধারণা যে টেক-অ্যাওয়ে খাবার-দাবার অ্যালুমিনিয়াম ফয়েলে থাকা অবস্থাতেই ওভেনে দিয়ে গরম করে ফেলা যায়।,মাইক্রোওয়েভ যখন ধাতব পদার্থের সংস্পর্শে আসে, তখন স্ফুলিঙ্গ তৈরি হয় এবং তা থেকে আগুন লাগার আশঙ্কা আছে। এর পেছনের বৈজ্ঞানিক কারণ হচ্ছে, ধাতব পদার্থে মাইক্রোওয়েভ প্রতিফলিত হয় এবং এতে করে তীব্র বিদ্যুৎ প্রবাহ উৎপন্ন হয়। এইক্ষেত্রে উৎপন্ন বিদ্যুৎ প্রবাহ অ্যালুমিনিয়াম ফয়েলের মধ্য দিয়ে বয়ে যাবে, যা থেকে এক পর্যায়ে আগুন লেগে যেতে পারে।,যুক্তরাষ্ট্রের ফুড অ্যান্ড ড্রাগ অ্যাডমিনিস্ট্রেশন থেকে এ বিষয়ে বলা হয়েছে, খুব কম সময়ের জন্য ক্ষুদ্র পরিমাণ অ্যালুমিনিয়াম চাইলে মাইক্রোওয়েভ ওভেনে দেওয়া যেতে পারে। তবে সাবধানের মার নেই। তাই এক্ষেত্রে সতর্কতা অবলম্বন করতে হবে। যেকোনো টেক-অ্যাওয়ে খাবার থেকে আবরণটা ছাড়িয়ে নিয়ে তবেই ওভেনে দেওয়া ভালো।,ধাতব পাত্র,আমাদের রান্নাঘরে ধাতব পাত্রের উপস্থিতি বেশ চোখে পড়ার মতো। কিন্তু কোনোভাবেই এসব পাত্রকে সরাসরি মাইক্রোওয়েভের ভেতর দেওয়া যাবে না। অ্যালুমিনিয়াম ফয়েলের মতোই এসব পাত্র মাইক্রোওয়েভের সঙ্গে প্রতিক্রিয়া দেখায়, এক্ষেত্রে প্রভাবটা বরং আরও তীব্র ও ঝুঁকিপূর্ণ হয়। আগুন লাগার আশঙ্কার পাশাপাশি ওভেনে থেকে এসব পাত্র অতিরিক্ত উত্তপ্ত হবার কারণে হাত পুড়ে যাবার মতো দুর্ঘটনাও ঘটতে পারে।,যদি ধাতব পাত্র ব্যবহারের কারণে আগুনের ফুলকি দেখা যায়, তবে মাইক্রোওয়েভ বন্ধ করে দিতে হবে এবং ভারি দস্তানার সাহায্যে খুব সাবধানে পাত্র বের করে আনতে হবে।,স্টাইরোফোম,আজকাল অনেক রেস্তোরাঁ, ক্যাটারিং সার্ভিস বা ঘরোয়া পরিসরের অনুষ্ঠানেও স্টাইরোফোমের পাত্র বেশ জনপ্রিয়। এটিও এক ধরনের প্লাস্টিক, তবে আমাদের পরিচিত প্লাস্টিক থেকে একটু আলাদা। বিরিয়ানি, কাচ্চি, খিচুড়ি ইত্যাদি খাবার ঠিকঠাক পরিমাণে ও স্বাচ্ছন্দ্যের সঙ্গে পরিবেশন বা বহন করতে অনেকেই স্টাইরোফোমের পাত্র বেছে নেন। কিন্তু ব্যবহারের দিক দিয়ে অত্যন্ত সুবিধাজনক হলেও ওভেনের জন্য একেবারেই সুবিধার নয় এই পাত্রটি। ওভেনে গরম করতে দিলে স্টাইরোফোম খুব সহজে গলে যায় এবং রাসায়নিক পদার্থ সরাসরি খাবারে মিশে যায়, যা থেকে স্বাস্থ্যঝুঁকি এড়ানো মুশকিল।,এ ছাড়া অতিরিক্ত পুড়ে গিয়ে স্টাইরোফোমের বিভিন্ন অংশ লেগে গিয়ে মাইক্রোওয়েভ ওভেনটিও ক্ষতিগ্রস্ত হতে পারে। তাই এসব সম্ভাব্য ঝুঁকিপূর্ণ পরিস্থিতি এড়াতে একটু কষ্ট করে নিরাপদ পাত্রে খাবার সরিয়ে নেওয়াই বিচক্ষণের কাজ হবে।"
দেশে দেশে বৈচিত্র্যময় ঈদ,"ঈদ, কথাটি শুনলেই মনের ভেতর নিশ্চয়ই একটা বর্ণিল উৎসবের ছবি ভেসে ওঠে। এক মাস রোজা রাখার পর এক সন্ধ্যায় বেজে ওঠা 'ও মন রমজানের ঐ রোজার শেষে এলো খুশির ঈদ', সবার আগে নতুন চাঁদ দেখার মিশন, চাঁদরাতের হৈহুল্লোড়, নতুন জামা, বাড়ি ফেরা, ইচ্ছেমতন খাওয়া আর সালামি আদায় কিংবা সালামি থেকে বাঁচতে পালিয়ে বেড়ানো।,কিন্তু গোটা বিশ্বজুড়ে নিশ্চয়ই ঈদের চিত্র এমনটা নয়, দেশে দেশে রয়েছে নিজস্ব ঈদ সংস্কৃতি। আসুন জেনে নেই কয়েকটি দেশে ঈদুল ফিতর পালনের চিত্র।,নাইজেরিয়া,পশ্চিম আফ্রিকার দেশ নাইজেরিয়া। প্রায় ২২ কোটি জনসংখ্যার এই দেশটির অর্ধেক মুসলিম। আর তাই ঈদ বেশ ঘটা করেই পালিত হয় দেশটিতে। অধিকাংশ নাইজেরিয়ান মুসলমান থাকেন দেশটির উত্তর প্রান্তে, সেখানে রোজার ঈদের স্থানীয় নাম আস সাল্লাহ, যার অর্থ সৃষ্টিকর্তার প্রতি কৃতজ্ঞতা জানানো।,আর স্রষ্টাকে কৃতজ্ঞতা জানাতে নতুন পোশাক পরে প্রতিটি পরিবারের নারী-পুরুষ ছেলে-বুড়ো সবাই মিলে ঈদের সকালে নামাজে যায়, যা স্থানীয় ভাষায় 'দুরবার' নামে পরিচিত।,ঐতিহ্যবাহী খাবারে মাঝে সুয়া (শিক কাবাবের মতো খাবার), জল্লফ রাইস (টমেটো, মশলা এবং নানা সবজি দিয়ে রান্না করা ভাত) এবং মইন মইন (সেদ্ধ মটরের পুডিং) ঈদের দিন খুব জনপ্রিয়।,তবে একটি ব্যাপারে নাইজেরিয়া অনেকটা আমাদের দেশের মতোই। রমজানের প্রথম সপ্তাহেই মেয়েরা নতুন কাপড় কিনে ফেলে এবং পরের তিন সপ্তাহ ধরে সব দর্জির দিন কাটে চূড়ান্ত ব্যস্ততায়।,রাশিয়া,আয়তনে পৃথিবীর সবচেয়ে বড় দেশ রাশিয়ায় মুসলিম জনগোষ্ঠী মূল জনসংখ্যার ১০ শতাংশের কম হলেও (দেড় কোটির মতো), দেশটিতে বেশ কতগুলো প্রদেশই মুসলিম সংখ্যাগরিষ্ঠ। তাই বৈচিত্র্যময় রাশিয়ায় ঈদও,পালন হয় প্রদেশভেদে নানা বৈচিত্র্যে। এসব প্রদেশে ঈদের দিনটি ছুটি থাকে। তবে চেচনিয়া ও দাগেস্তান প্রদেশ দুই ঈদের ছুটি ৩ দিন পর্যন্ত হয়ে থাকে। চেচনিয়ায় ঈদের কয়েকদিন আগে থেকেই বাড়িঘর একেবারে ঝকঝকে তকতকে করে ফেলা হয়। চাঁদ রাতে গভীর রাত পর্যন্ত গৃহিণীরা মিষ্টান্ন আর স্ন্যাকস তৈরি করেন। ঈদের দিন মেয়েদের পোশাক অসম্ভব উজ্জ্বল হয়, যেন তারা কোনো বিয়েবাড়ি বেড়াতে যাচ্ছে!,ঈদের নামাজ শেষে মৃত আত্মীয়দের কবর জিয়ারত করাও একটি গুরুত্বপূর্ণ অনুষঙ্গ রাশিয়ান মুসলিমদের কাছে।,বাংলাদেশের সঙ্গে রাশিয়ার ঈদের একটি মজার মিল আছে। বাংলাদেশে কয়েকটি জেলার বিভিন্ন স্থানে সৌদি আরবের সঙ্গে মিল রেখে একদিন আগেই ঈদ পালিত হয়। তেমনি রাশিয়ার দাগেস্তান প্রদেশেও প্রায় সব বছরই আলাদা আলাদা দিনে ঈদ পালন হয়। তবে রাশিয়ার বিভিন্ন অংশের লোকজন জাতীয়ভাবে ঈদ পালনের ১ দিন পর ঈদ পালন করেন।,উজবেকিস্তান,মধ্য এশিয়ার দেশ উজবেকিস্তানেও ঈদুল ফিতর অন্যতম এক আনন্দের দিন। স্থানীয়দের কাছে দিনটি পরিচিত 'রুজা হায়িত' নামে। সাবেক সোভিয়েত ইউনিয়নের অংশ থাকা উজবেকিস্তানে দীর্ঘদিন ঈদে কোনো,ছুটি ছিল না। তবে স্বাধীনতা ঘোষণার পর দেশটিতে তিন দিনব্যাপী ছুটি নিয়ে ঈদ উদযাপন করা হয়। ঈদের আগের দিনটিকে তারা বলে আরাফা। আর এই দিনে প্রায় প্রতিটি উজবেক পরিবারে ঐতিহ্যবাহী প্যাস্ট্রি কুশ টিল, বুগিরসক; অভিজাত প্যাস্ট্রি ওরামা, চাক-চাক ইত্যাদি তৈরি করা হয়। আর রাতে ঘরে ঘরে উজবেক প্লভ রান্না হয়। এটি বিরিয়ানির মতো খাবার হলেও অঞ্চলভেদে রান্নায় অনেক বৈচিত্র্য থাকে। একে অপরের বাড়িতে প্লভ পাঠানোও জনপ্রিয় একটি রীতি।,ঈদের আরেকটি উল্লেখযোগ্য দিক হলো, যে বাড়িতে নতুন বিবাহিত কনে আছে সেই বাড়িতে আত্মীয় প্রতিবেশীরা বেড়াতে আসেন। আবার বাচ্চারাও পাড়া ঘুরে নতুন বউয়ের প্রশংসা করে মিষ্টি-চকলেট আদায় করে নেয়।,মরক্কো,উত্তর আফ্রিকার পাহাড়ঘেরা দেশ মরক্কোর প্রায় ৯৯ শতাংশ অধিবাসীই মুসলিম। স্বভাবতই ঈদুল ফিতর দেশটির সবচেয়ে বড় ধর্মীয় উৎসব। ঈদের নামাজকে স্থানীয় ভাষায় বলে 'মুসাল-লা'। 'মুসাল-লা'তে সবাই একসঙ্গে নামাজ পড়তে আসে। সাধারণত নিউক্লিয়ার পরিবারগুলো নামাজের পর দিনের প্রথমভাগে স্বামীর বাবার বাড়িতে আর তারপর স্ত্রীর বাবার বাড়িতে বেড়াতে যায়।,নামাজ শেষে ঈদের উদযাপন অনেকটা ঘরোয়াভাবে বৃহত্তর পরিবারের সঙ্গে হয়ে থাকে। নামাজের পর পরিবারের সবাই একত্র হয়ে নানা রকম মিষ্টি আর স্ন্যাকস খায়। আর এসব স্ন্যাকসের প্রায় সবগুলোতেই অপরিহার্য উপাদান হলো আলমন্ড। কাব ঘাজাল (আলমন্ডের পুর দিয়ে তৈরি এক রকম পুলিপিঠা), মাহাঞ্চা (আলমন্ড স্নেক প্যাস্ট্রি), ঘ্রিবা (চকোলেটি আলমন্ড কুকি) এমনই কয়েকটি খাবার। আমাদের দেশের সাথে মরক্কোর ঈদের খুব মজার একটা মিল হলো ঈদের সালামি বা ঈদি। এমনিতে নতুন পোশাক ছাড়া বাচ্চারা ঈদের জন্য আলাদা কিছু না পেলেও, ঈদের সারাদিন ধরে বড় কাউকে দেখলেই সালামি নিতে কেউ ভুল করে না।,তিউনিশিয়া,আফ্রিকার সর্বোত্তরের দেশ তিউনিশিয়ায় ঈদ অন্যতম আনন্দের উপলক্ষ্য। মুসলিম অধ্যুষিত দেশটিতে ঈদ শুরু হয়ে যায় অনেকটা আমাদের মতোই, চাঁদরাত থেকে। এমনিতেই রমজান জুড়ে অনেক রাত পর্যন্ত বাজার খোলা থাকে। কিন্তু চাঁদরাতে খাবার স্টল, দোকানপাট সব প্রাণবন্ত থাকে একদম ফজর পর্যন্ত।,নারী-পুরুষ-শিশু সবাই ঈদের আনন্দে রাতভর ঘুরে বেড়ায়। ঈদের নামাজের পর তিউনিশিয়ান মুসলিমদের পছন্দের খাবার হলো খেজুর আর অলিভ অয়েলে তৈরি মিষ্টি খাবার আসসিদা। আরও থাকে বাকলাভা, কাক ভারকা, ঘ্রাইবা, ম্লাবেস, মাকরৌদ ইত্যাদি ঐতিহ্যবাহী পেস্ট্রি। আর এসব তৈরি করার জন্য ঈদের কয়েক রাত আগে থেকেই সারা রাতজুড়ে বাড়ির মেয়েরা (বিশেষ করে বয়স্করা) গান গাইতে গাইতে কাজ করে যায়। আর ছেলেরা পেস্ট্রির মিক্সচার নিয়ে যায় স্থানীয় কোনো বেকারিতে। সেখানেই বড় চুল্লিতে চলে পেস্ট্রি বানানো। পুরো এলাকা পেস্ট্রির সুবাসে ভরে ওঠে।,কেনিয়া,পূর্ব আফ্রিকার দেশ কেনিয়াতে মুসলিমরা সংখ্যাগরিষ্ঠ না হলেও দেশটির ৫০ লাখেরও বেশি ইসলাম ধর্মালম্বী খুব উদ্দীপনা নিয়ে ঈদ পালন করে। ঐতিহ্যগতভাবে কেনিয়ার মুসলমানরা ঈদের আগে বাড়ি নতুন করে রঙ করে। সেটা সম্ভব না হলেও ঘরের কার্পেট, পর্দা, বিছানা সবকিছুতেই আসে নতুনের ছোয়া।,ঈদের দিনে কেনিয়ানদের কাছে খুব পছন্দের একটি খাবার হলো এমকাতে ওয়া মায়াই (আফ্রিকান স্পঞ্জ কেক)। ঈদের নামাজের পর বাচ্চারা নতুন জামাকাপড় পরে বেরিয়ে পড়ে ঈদির জন্য। তারা সারাদিন বাড়ি বাড়ি ঘুরতে থাকে, আর প্রতিটি বাড়ি থেকেই হয় টাকা নয়তো কোনো মিষ্টান্ন দেওয়া হয়।,বাংলাদেশের মতো কেনিয়ার ঈদেও একটি অপরিহার্য অনুষঙ্গ হলো মেয়েদের হাতে মেহেদীর নকশা।"
বিশ্বজুড়ে ঈদের ঐতিহ্যবাহী খাবার,"ঈদ মানে খুশি, ঈদ মানে আনন্দ। ঈদ মানেই খাবারের নানা আয়োজন। ঐতিহ্য আর সংস্কৃতির সঙ্গে মিল রেখে বিভিন্ন দেশে বিভিন্নভাবে উদযাপন করা হয় ঈদ। ঈদের খুশিকে দ্বিগুণ করে দেয় সুস্বাদু সব খাবার। একেক দেশের খাবারের স্বাদ একেক রকম।,আসুন তবে জেনে নেই বিশ্বের কয়েকটি দেশের ঈদের ঐতিহ্যবাহী সুস্বাদু খাবার সম্পর্কে।,মরক্কো: লাসিদা, তাজিন,'লাসিদা' দিয়ে ঈদের সকাল শুরু হয় মরক্কো'তে। এটি এমন একটি খাবার যা দেখতে চালের পুডিংয়ের মতো কিন্তু এতে থাকে কুসকুস, মাখন, মধু এবং মশলা। এটা মিষ্টি হয় খেতে। শুরু মিষ্টি দিয়ে হলেও শেষ হয় ঈদের বিশেষ খাবার 'তাজিন' দিয়ে। সবজির সঙ্গে মাছ, মাংস ভাপে দিয়ে তৈরি করা হয় এই সুস্বাদু খাবার। মরক্কোর বিশেষ এই খাবারটি শুধু মরক্কোতেই নয়, পুরো আফ্রিকাতেই বেশ জনপ্রিয়।,দক্ষিণ এশিয়া: সেমাই, শির খরমা,বাংলাদেশ, ভারত, পাকিস্তানসহ দক্ষিণ এশিয়ার বেশিরভাগ দেশগুলোতে সাধারণত মিষ্টি জাতীয় খাবারে ঈদের সকাল শুরু হয়। ঘি, চিনি দিয়ে বিভিন্ন স্বাদের তৈরি সুস্বাদু সেমাই রান্না করা হয়। অনেকে আবার ঘন দুধ ও নারকেলের ঝুরি দিয়ে তৈরি করে থাকে সেমাই। পাকিস্তানে 'শির খুরমা' নামে এক বিশেষ ধরনের সেমাই তৈরি করা হয়। এটি তাদের দেশে ঈদের জনপ্রিয় খাবার।,ইন্দোনেশিয়া: কেটুপাত,সবচেয়ে বেশি মুসলিমের বাস ইন্দোনেশিয়ায়। এখানে ঈদের ঐতিহত্যবাহী খাবারের নাম হলো 'কেটুপাত'। পাম গাছের পাতায় মোড়া চালের আটার পিঠার মতো দেখতে এটি। মাংসের বিভিন্ন আইটেমের সঙ্গে (ওপর আয়াম- নারকেল দুধ দিয়ে রান্না মুরগি অথবা সাম্বাল গোরেং কেনটাং- বিফ এবং আলুর ডিশ) কেটুপাট পরিবেশন করা হয়।,আফগানিস্তান: বোলানি,আফগানিস্তানে ঈদের সকালে বিশেষ এক খাবার রান্না করা হয়, যার নাম 'বোলানি'। পাতলা রুটির ভেতরে সবজি, আলু, ডাল বা কুমড়ার পুর দিয়ে বিশেষভাবে তৈরি করা হয় এই মুখরোচক খাবারটি। পরিবেশন করা হয় টক দই দিয়ে। আফগানিস্তানের মুসলিমদের কাছে এই খাবারটি ঈদ ছাড়াও অন্যান্য সময় খুবই জনপ্রিয়।,মধ্যপ্রাচ্য: ল্যাম্ব রোস্ট, বাটার কুকিজ,ঈদ উপলক্ষ্যে মধ্যপ্রাচ্যের দেশগুলোতে মাংসজাতীয় খাবার 'ল্যাম্ব রোস্ট' ভীষণ জনপ্রিয়। তবে এখানে মাখন দিয়ে তৈরি করা হয় এক বিশেষ ধরনের বিশেষ কুকি বা বিস্কুট। বিশেষ এই বিস্কুটের মধ্যে খেঁজুর বা আখরোটের পুর দিয়ে ওপরে বাদাম ও হাল্কা চিনির গুঁড়া মিশিয়ে ঈদের খাবারের সঙ্গে পরিবেশন করা হয়। মধ্যপ্রাচ্যের বিভিন্ন দেশে এই কুকির নামও ভিন্ন। সিরিয়ায় মামুল, ইরাকে ক্লাইচা ও মিশরে কাহাম নামে এই কুকিজ পরিচিত।,যুক্তরাজ্য: বিরিয়ানি,যুক্তরাজ্যে মুসলিমদের কাছে ঈদের দিনে অত্যন্ত জনপ্রিয় খাবার এখন 'বিরিয়ানি'। চাল, মাংস এবং সবজি দিয়ে তৈরি এই মুখরোচক খাবারের সঙ্গে থাকে রাইতা (শসা, পুদিনা এবং দই ডিপ), সালাদ এবং আচার।,চীন: শানজি,চীনের ঐতিহ্যবাহী একটি খাবার 'শানজি'। ময়দার লেই দিয়ে মোটা করে নুডলস বানিয়ে তা ডুবো তেলে কড়া করে ভাজা হয়। তারপর তা পিরামিডের মতো করে সাজিয়ে পরিবেশন করা হয়। চীনের মুসলিম অধ্যুষিত শিনজিয়াং প্রদেশে উইঘুর মুসলিমদের খুবই জনপ্রিয় খাবার এটি। ঈদের আগে তাদের দোকানে ঢুকলে মুচমুচে শানজির দেখা মিলবেই মিলবে।,রাশিয়া: মানতি,রাশিয়ানদের কাছে ঈদের দিন সবচেয়ে জনপ্রিয় খাবার 'মানতি'। এটি মূলত এক ধরনের ডাম্পলিং বা পুলি পিঠা। আটার ভেতর ভেড়া বা গরুর মাংসের কিমার পুর দিয়ে তা ভাপ দেওয়া হয়। রেডি হয়ে গেলে মাখন এবং টক ক্রিম দিয়ে পরিবেশন করা হয়। রাশিয়ায় অঞ্চল ভেদে মানতির রেসিপি একটু এদিক ওদিক হয় তবে মূল ব্যাপারটা একই।,মালয়েশিয়া: রেনডাং,যেকোনো উৎসবে মালয়েশিয়ার সবচেয়ে জনপ্রিয় খাবার 'রেনডাং'। এটি খেতে আমাদের দেশের ঝাল মাংসের মতো। রান্না করা হয় নারিকেল দুধ দিয়ে। ঈদে রেন্দাং চাই-ই চাই। এটি ছাড়া কেমন যেন অপূর্ণ থেকে যায় আয়োজন। ভাত অথবা রুটির সঙ্গেও বেশ আয়েশ করে খাওয়া যায় রেনডাং।,লিবিয়া: আসিদা,জেলি জাতীয় এক ধরনের ডেজার্ট হলো 'আসিদা'। আপনি যদি কখনো লিবিয়ায় ঈদ উদযাপন করেন, তাহলে অবশ্যই আপনাকে সুস্বাদু এই জেলি জাতীয় ডেজার্ট পরিবেশন করা হবে। লিবিয়ানরা গমের ময়দা এবং মধু ব্যবহার করে তৈরি করেন আসিদা।"
হিট স্ট্রোক এড়াবেন যেভাবে,"দেশের বিভিন্ন অঞ্চলে চলমান দাবদাহে হিট স্ট্রোক থেকে রক্ষা পেতে সরাসরি সূর্যের আলোতে কাজ না করার পরামর্শ দিয়েছেন চিকিৎসকরা।,বঙ্গবন্ধু শেখ মুজিব মেডিকেল বিশ্ববিদ্যালয়ের (বিএসএমএমইউ) জনস্বাস্থ্য ও তথ্যবিজ্ঞান বিভাগের সহযোগী অধ্যাপক মো. খালেকুজ্জামান দ্য ডেইলি স্টারকে বলেন, 'চিকিৎসা না নিলে হিট স্ট্রোকও ব্রেন স্ট্রোকের মতোই মারাত্মক হতে পারে। বয়স্ক ও শিশুরা সবচেয়ে বেশি ঝুঁকিতে আছে।',এই অধ্যাপকের ভাষ্য, বাইরে তাপমাত্রা যাই হোক না কেন আমাদের শরীর স্বয়ংক্রিয়ভাবে তাপমাত্রা প্রায় স্থির রাখতে সক্ষম। কিন্তু অতিরিক্ত গরমে শরীরের তাপমাত্রা নিয়ন্ত্রণ ব্যবস্থা কাজ করা বন্ধ করে দিলে তখন তাকে হিট স্ট্রোক বলা হয়। এর ফলে ঘাম বন্ধ হয়ে গিয়ে শরীরের তাপমাত্রা দ্রুত বাড়তে শুরু করে।,'যারা রোজা রাখেন, তারা দিনের বেলায় পানি পান না করায় ডিহাইড্রেশনে ভুগতে পারেন। সাধারণত তারাই হিট স্ট্রোকের ঝুঁকিতে বেশি থাকেন।',সেজন্য ইফতার ও সেহরিতে পর্যাপ্ত পরিমাণ পানি পান এবং তরমুজের মতো ফল খাওয়ার পরামর্শ দেন অধ্যাপক মো. খালেকুজ্জামান।,তিনি আরও বলেন, 'তবে ডায়রিয়াজনিত রোগ এড়াতে পানি বা জুস স্বাস্থ্যকর ও নিরাপদ হওয়াও অত্যন্ত গুরুত্বপূর্ণ।',চলমান দাবদাহ থেকে রক্ষায় বিশ্ব স্বাস্থ্য সংস্থাও (ডব্লিউএইচও) কিছু পরামর্শ দিয়েছে।,এই সমেয় কেউ যদি মাথা ঘোরা, দুর্বল, অস্থির বা তীব্র তৃষ্ণা ও মাথাব্যথা অনুভব করে, তাহলে যত দ্রুত সম্ভব তার ঠান্ডা জায়গায় চলে যাওয়া এবং তারপরে শরীরের তাপমাত্রা পরিমাপ করা উচিত।,এই ধরনের আবহাওয়ায় হাইড্রেটেড থাকার জন্য পানি বা জুস পান করার পরামর্শও দিয়েছে ডব্লিউএইচও।,কারো যদি পেশিতে তীব্র ব্যথা বা খিঁচুনি হয় (বিশেষ করে পা, বাহু বা পেটে), তৎক্ষণাৎ শীতল জায়গায় গিয়ে বিশ্রাম নেওয়া এবং ইলেক্ট্রোলাইটযুক্ত ওরাল রিহাইড্রেশন সলিউশন নেওয়ার পরামর্শও দেওয়া হয়েছে।,যদি এরপরেও সেই তাপ এক ঘণ্টার বেশি স্থায়ী হয় বা কেউ যদি অস্বাভাবিক উপসর্গ অনুভব করে এবং উপসর্গগুলো অব্যাহত থাকে, তাহলে একজন চিকিৎসকের শরণাপন্ন হওয়ার পরামর্শ বিশ্ব স্বাস্থ্য সংস্থার।,তাপপ্রবাহের সময় নিজেকে রক্ষা করতে বাড়ির সবচেয়ে শীতল ঘরে, বিশেষ করে রাতে সেই ঘরে থাকার পরামর্শ দিয়েছে ডব্লিউএইচও। যদি আপনার বাড়ি ঠান্ডা রাখা সম্ভব না হয়, তবে দিনের ২-৩ ঘণ্টা একটি শীতল জায়গায় (যেমন: শীতাতপ নিয়ন্ত্রিত পাবলিক ভবন) কাটানোর পরামর্শও দিয়েছে সংস্থাটি।,ডব্লিউএইচওর পরামর্শে আরও বলা হয়েছে, দিনের যে সময় রোদের তাপ প্রখর থাকে, সে সময় জরুরি প্রয়োজন ছাড়া বাইরে যাওয়া এড়ানো এবং কঠোর শারীরিক কাজ এড়িয়ে চলা। সেক্ষেত্রে ভোর ৪টা থেকে সকাল ৭টার মধ্যে এ ধরনের কাজ করা যেতে পারে।,'ছায়ায় থাকুন। শিশু বা প্রাণীকে পার্ক করা গাড়িতে রেখে যাবেন না', বলেছে ডব্লিউএইচও।"
হিট স্ট্রোকের ১০ লক্ষণ,"বাড়ছে গরম। সঙ্গে বাড়ছে হিট স্ট্রোক বা সান স্ট্রোকের ঝুঁকি। হিট স্ট্রোকের কিছু লক্ষণ রয়েছে। সেগুলো জানা থাকলে নিজে যেমন সচেতন থাকা যায়, অন্যদের দিকেও খেয়াল রাখা যায়।,এই লক্ষণগুলো হচ্ছে-,তীব্র মাথাব্যথা,প্রচণ্ড গরমে মাথাব্যথা হতে পারে। এ ছাড়া গরমে মানুষের মাইগ্রেন ট্রিগার করতে পারে। এটি হিট স্ট্রোকের একটি লক্ষণ হতে পারে।,প্রচণ্ড তৃষ্ণা, পানিশূন্যতা, ঘাম,হিট স্ট্রোকের আগে ব্যক্তি চরম তৃষ্ণা অনুভব করতে পারে, সেইসঙ্গে ডিহাইড্রেটেড এবং আড়ষ্টতা অনুভব করতে পারে। শরীর নিজেকে ঠান্ডা করার জন্য অতিরিক্ত ঘাম তৈরি করতে পারে।,দ্রুত হৃদস্পন্দন,হিট স্ট্রোকের আগে হৃদস্পন্দন স্বাভাবিকের চেয়ে দ্রুত হতে পারে।,হাইপারভেন্টিলেশন,শ্বাসকষ্ট এবং দ্রুত ও ভারী শ্বাস-প্রশ্বাসও হিটস্ট্রোকের লক্ষণ।,বমি বমি ভাব,মাথাব্যথা, দ্রুত হৃদস্পন্দন ও হাইপারভেন্টিলেশন থেকে অক্সিজেনের অভাব ইত্যাদির কারণে হিট স্ট্রোকের আগে বমি বমি ভাব হতে পারে।,বিরক্তি, বিভ্রান্তি বা প্রলাপ বকা,অতিরিক্ত তাপের কারণে হিটস্ট্রোকের আগে মানুষ বিরক্ত বোধ করতে পারে, রাগান্বিত হতে পারে, অযৌক্তিক কথা বলতে পারে এবং এমনকি প্রলাপ বকতে করতে পারে।,কথা জড়িয়ে যাওয়া,হিট স্ট্রোকের আরেকটি লক্ষণ কথা জড়িয়ে যাওয়া। ব্যক্তি অসংলগ্ন কথা বলতে শুরু করতে পারে।,পেশিতে ব্যথা,হিট স্ট্রোকের আগে যেসব লক্ষণ দেখা যায়, তারমধ্যে একটি হলো পেশি ব্যথা। যদিও  সাধারণ ব্যথা ভেবে মানুষ এটা গুরুত্ব দেয় না।,দুর্বলতা ও অজ্ঞান হয়ে যাওয়া,অতিরিক্ত উত্তাপের শরীর স্বাভাবিকের চেয়ে বেশি কাজ করে। শরীরে আরও ক্লান্তি ও দুর্বলতা তৈরি হয়। ব্যক্তি অজ্ঞানও হয়ে যেতে পারে। এগুলো হিট স্ট্রোকের লক্ষণ।,ঘাম না হওয়া,হিট স্ট্রোকের একটি লক্ষণ হল প্রচণ্ড গরমেও ঘাম না হওয়া। সাধারণত এর মানে  হচ্ছে, শরীরে ঘাম হওয়ার মতো পানি আর নেই বা শরীরের প্রাকৃতিক শীতল প্রক্রিয়াটি কাজ করছে না।,গরমে বাড়ির বাইরে কম-বেশি সবাইকেই বের হতে হয়। তবে হিট স্ট্রোক এড়াতে যতটা সম্ভব ছায়ার মধ্যে থাকার চেষ্টা করবেন। পানি ও পানি জাতীয় খাবারের মাধ্যমে হাইড্রেটেড থাকতে হবে। তবে কৃত্রিম চিনিযুক্ত পানীয় থেকে দূরে থাকবেন।"
রমজানে অতিরিক্ত খাওয়া এড়িয়ে চলবেন যেভাবে,"রমজান নাস শুধু সংযম আর আত্মশুদ্ধির মাসই নয়, এটি মন ও শরীরকে সতেজও করে তুলতে পারে। তবে এই মাসে অস্বাস্থ্যকর অভ্যাস গড়ে ওঠার আশঙ্কাও কম নয়। এটা সত্যি, সারাদিন রোজা থাকার পর গরম গরম জিলাপি আর মচমচে বেগুনি খাওয়ার লোভ সামলানো বেশ কঠিন!,কিন্তু এই লোভ সংবরণ করতে না পারলে আপনার মধ্যে মাত্রাতিরিক্ত খাওয়া কিংবা অস্বাস্থ্যকর খাবার খাওয়ার মত ক্ষতিকর অভ্যাস তৈরি হতে পারে। এসব অভ্যাসের কারণে পেটে ব্যথা, ঝিমুনি ভাব, গ্যাস্ট্রিকসহ বিভিন্ন শারীরিক অসুবিধার সৃষ্টি হবে, যা শরীরের জন্য ক্ষতিকর।,চলুন জেনে নিই রমজানে অতিরিক্ত খাওয়া এড়িয়ে চলার কিছু টিপস-,সেহরি মিস করবেন না,সেহরির খাবার সাধারণত রাতের শেষভাগে খাওয়া হয়। এই খাবার দীর্ঘ সময়ের জন্য শরীরে শক্তি সরবরাহ করে। যার ফলে ইফতারে বেশি খাওয়ার প্রবণতা কিছুটা হলেও কমে। সেহরিতে মাংস বা মসুর ডালের মতো প্রোটিন এবং মটরশুঁটির মতো বেশি কার্বোহাইড্রেটসম্পন্ন খাবার খান। এই খাবারগুলো আপনাকে সারাদিন শক্তি সরবরাহ করতে পারবে। খাওয়া শেষে তাজা ফলের জুস খান বা ডেজার্ট হিসাবে ফল খাওয়ার চেষ্টা করুন।,পরিমাণমতো খান,সেহরিতে যখনই আপনি ফজরের আযান শুনতে পান, আপনি চান অত্যাধিক খাবার দিয়ে পাকস্থলী পূর্ণ করে ফেলতে। যাতে সহজে দূর্বল হয়ে না পড়েন। কিন্তু এর বদলে প্লেটে পরিমাণমতো খাবার নিন এবং ধীরে-সুস্থে চিবিয়ে খান। জেনে অবাক হবেন, প্রত্যাশার চেয়েও অনেক কম খাবারে আপনার পাকস্থলী সন্তুষ্ট থাকে। এভাবে খেলে অতিরিক্ত খাবার গ্রহণ করার প্রবণতা কমে।,বাড়িতে ইফতার করুন,যখন আপনার প্রিয় রেস্টুরেন্টগুলো সীমাহীন অফার এবং জিভে জল আনার মত প্ল্যাটার দিয়ে ইফতার করার বিজ্ঞাপন দেয়, তখন ইফতার ঘরের বাইরে করার লোভ সংবরণ করা কঠিনই বটে। কিন্তু এই খাবারগুলো কেবল ভারী খাবারই নয়, এগুলো খুব তৈলাক্ত এবং অস্বাস্থ্যকর হয়ে থাকে। এর বদলে ইফতারের জন্য বাড়িতে রান্না করা খাবার বেছে নিন।,অতিরিক্ত খাওয়া রোধ করার সবচেয়ে ভালো উপায় হলো আগে থেকে ইফতারে কী খাবেন তা ঠিক করে রাখা। খেজুরের মতো হালকা কিছু দিয়ে ইফতার খাওয়া শুরু করুন। বেশি করে পানি খান। হাইড্রেটেড থাকার জন্য খাবারের তালিকায় দুধ বা মিল্কশেক রাখতে পারেন।,অনুবাদ করেছেন ফাবিহা বিনতে হক"
"গরমে সুস্থ থাকতে কী খাবেন, কী খাবেন না","তীব্র গরমে বিপর্যস্ত জনজীবন।  এ সময় শরীর থেকে অতিরিক্ত পানি ঘাম হয়ে বের হয়। এতে শরীরে সোডিয়াম ও পটাশিয়ামের ভারসাম্য নষ্ট হয়ে যায়। এর ফলে শরীরে অস্বস্তি, ক্লান্তির মত একাধিক উপসর্গ দেখা দেয়। তাই শরীর হাইড্রেটেড রাখতে আপনাকে খেতে হবে পানি ও পানিযুক্ত খাবার।,গরমে কী ধরনের খাবার আমাদের শরীরের জন্য ভালো সে প্রসঙ্গে জানতে চাইলে প্রাভা হেলথের ফুড অ্যান্ড নিউট্রিশন বিভাগের পুষ্টিবিদ নূর-ই-জান্নাত ফাতেমা বেশ কিছু খাবারের কথা উল্লেখ করেছেন, যা শরীরকে এই গরমেও রাখবে সুস্থ।,পানি,পূর্ণবয়স্ক একজন নারীর দিনে অন্তত ২.৫-৩ লিটার, পূর্ণবয়স্ক একজন পুরুষের ৩-৩.৫ লিটার বিশুদ্ধ পানি পান করা উচিত। তবে কিডনি রোগীদের অবশ্যই ডাক্তারের সঙ্গে পরামর্শ করেই পানির পরিমাণ নির্ধারণ করতে হবে।,গরমে লেবু বা ফলের শরবত খাওয়া খুবই উপকারী। ডাবের পানিও খুব দারুণ কার্যকর। এসব পানীয় খুব সহজেই শরীরের পানির চাহিদা পূরণ করবে। ডাবের পানি ও ফলের শরবত খেলে পানির পাশাপাশি প্রয়োজনীয় খনিজ লবণের চাহিদাও পূরণ হবে।,সবজি,কাঁচা পেঁপে, পটল, ধুন্দল, শসা, চিভিঙ্গা, গাজর, লাউ, পেঁপে, পালংশাক, টমেটো, শসায় পানির পরিমাণ বেশি থাকে। পানিশূন্যতা দূর করতে এই খাবারগুলো অবশ্যই খাবার তালিকায় রাখার চেষ্টা করুন।,তাছাড়া পাতলা করে রান্না করা টক ডাল, সজনে ডাল শরীর ঠান্ডা রাখতে সাহায্য করে। যাদের ইউরিক এসিড বেড়ে যায় তারা এ সময় ঢেঁড়স, বেগুন এড়িয়ে চলুন।,মৌসুমি ফল,কাঁচা আম খুবই ভালো পানিশূন্যতা দূর করার জন্য। কাঁচা আমে আছে প্রচুর পরিমাণে পটাশিয়াম। এ ছাড়া ভিটামিন সি ও ম্যাগনেশিয়ামও আছে,  যা শরীর ঠান্ডা রাখতে সহায়তা করে।,তরমুজ শরীর ঠান্ডা করতে সাহায্য করে। এতে আছে ভিটামিন ও খনিজ লবণ, যা এই গরমে শরীরের জন্য দরকার।,বাঙ্গি একটি খুবই পুষ্টিকর একটি ফল, যা খুবই সহজলভ্য এবং দামেও তুলনামূলক সস্তা। শরীর ঠান্ডা রাখতে বাঙ্গির তুলনা নেই।,আখের রস,আখের রস শরীরকে ঠান্ডা রাখতে খুবই কার্যকরী। আখের রসের সঙ্গে বিট লবণ, পুদিনাপাতা এবং লেবুর রস মিশিয়ে খেলে এর স্বাদও বাড়ে, পুষ্টিগুণও বাড়ে।,বেলের শরবত,বেলের শরবত পাকস্থলী ঠান্ডা রাখতে খুব কার্যকর। বেলে রয়েছে বিটা-ক্যারোটিন, প্রোটিন, রিবোফ্লাভিন, ভিটামিন সি, ভিটামিন বি১ এবং বি২, ক্যালসিয়াম, পটাসিয়াম  ও ফাইবার।,পুদিনার শরবত,শরীরকে ভেতর থেকে ঠান্ডা রাখতে এবং সতেজ অনুভূতির জন্য পুদিনার শরবত অতুলনীয়।,জিরা পানি,নোনতা স্বাদযুক্ত এই পানীয় হজমে সাহায্য করে।তবে ডায়াবেটিস রোগীরা শরবতে আলাদা করে চিনি বা মধু অ্যাড করবেন না।,যা খাবেন না,অনেক কার্বনেটেড বেভারেজ আমরা গরমের সময় প্রচুর খেয়ে থাকি,যা ঠিক না। এই পানীয়গুলো শরীরকে সাময়িক চাঙা করলেও এর কোনো পুষ্টিগুণ নেই, বরং শরীরকে আরও ক্ষতিগ্রস্ত করে। ঝাল, বাইরের খোলা শরবত, বাইরের খাবার, ভাজাপোড়া এ সময় যতটা পারেন এড়িয়ে চলুন। পাতলা ঝোল ঝোল খাবার খাওয়া এ সময় সবচেয়ে ভালো।"
নেতিবাচক চিন্তা থেকে দূরে থাকবেন যেভাবে,"আমাদের সঙ্গে যা ঘটে অনেক সময় তা আমাদের নিয়ন্ত্রণে থাকে না। কিন্তু আমরা কেমন প্রতিক্রিয়া দেখাবো, তা পুরোটাই আমাদের নিয়ন্ত্রণে থাকে। শুধুমাত্র প্রতিক্রিয়ায় ইতিবাচকতা আনার কারণে অনেক নেতিবাচক ঘটনার প্রভাবও কমে আসে।,নেতিবাচক চিন্তা-ভাবনা থেকে ধীরে ধীরে অতিমাত্রায় দুশ্চিন্তা, উদ্বিগ্নতা, বিষণ্নতা, মানসিক চাপ ইত্যাদির জন্ম হয়। আত্মবিশ্বাসে ভাটা পড়ারও অন্যতম কারণ দিনের পর দিন ধরে নেতিবাচক ভাবনায় মশগুল হওয়া। নেতিবাচক ভাবনা থেকে রেহাই পাবার অন্যতম উপায় হচ্ছে এর গভীরে গিয়ে অনুসন্ধান করা এবং বিভিন্ন কৌশলের মাধ্যমে এর প্রভাবগুলো কমিয়ে আনা।,১. মনোযোগের চর্চা,বিভিন্ন অস্থির সময়ে নিজেকে সবকিছু থেকে কিছুক্ষণের জন্য হলেও দূরে সরিয়ে, একটি শান্ত পরিবেশে মনোযোগের চর্চা করা যায়। অন্য সব বিক্ষিপ্ততা থেকে মুক্ত হবার চেষ্টায় কোনো একটি ইতিবাচক স্থান, বিষয় বা দৃশ্য কল্পনা এবং সেটিতে মনোযোগ কেন্দ্রীভূত করতে পারেন। সবসময় যে মেডিটেশন বা ধ্যানই হতে হবে, এমন কোনো নিয়ম নেই। নিজের মতো করে ইতিবাচকতার অভ্যাস গড়ে তোলা যায়।,২. ভাবনার গতি বন্ধ না করা,কোনো বিষয় থেকে দূরে পালানোর অর্থ এই নয় যে বিষয়টির অস্তিত্ব শেষ। এতে বরং বিষয়টিকে আরও বেশি পাত্তা দেওয়া হয়। আমাদের জীবনে চলমান সমস্যা, মন খারাপ, রাগ, নেতিবাচক সব অনুভূতির ক্ষেত্রেও একই ব্যাপার। যখন কোনোরকম নেতিবাচক চিন্তা মাথায় আসবে, তখন তা জোর করে দূরে না সরিয়ে– ভাবনার গতি বন্ধ না করে সেটিকে আসতে দিন। খুঁটিনাটি উল্টেপাল্টে দেখুন, নেতিবাচক চিন্তা আসলেও ধোপে টেকার মতো কি না।,৩. ভাবনার প্রতিস্থাপন,একটি ভাবনাকে অন্য ভাবনা দিয়ে প্রতিস্থাপন করা যায়। যখনই কোনো নেতিবাচক বিষয় কপালে দুশ্চিন্তার রেখা আনবে, তখনই দিনের বা চলমান সময়ের ভালো কোনো দিক নিয়ে ভাবা যায়। অথবা একই ঘটনার মন্দ দিক যখন বেশি চোখে পড়বে, তখন সেটির ভালো কোনো দিক আছে কি না– তা নিয়ে ভাবা শুরু করা দরকার। ইংরেজিতে যাকে বলে 'সিলভার লাইনিং' খুঁজে বের করা। হতাশার অমানিশায় খুঁজে বের করা হোক, নিজের রূপালী আশার রেখা।,৪. গঠনমূলক সমালোচনা,অহেতুক নিন্দা বা প্রশংসা দুটোই মানুষকে যথাযথ সত্য থেকে দূরে রাখে। সেজন্য প্রয়োজন গঠনমূলক সমালোচনার। অন্য কারো নিন্দায় যেন নিজেকে কম যোগ্য না মনে হয় বা প্রশংসায় নিজের যোগ্যতা নিয়ে মনের মধ্যে অহংকার না আসে– এ কারণে নিজেই নিজেকে এবং অপর ব্যক্তির চাহিদা অনুযায়ী তাকেও ঠিক সমালোচনা করার মাধ্যমে বাস্তবের কাছাকাছি রাখা সম্ভব। এতে করে নেতিবাচক চিন্তা থেকেও দূরে থাকা যায়।,৫. যুক্তি দিয়ে ভাবা,একজন বোধশক্তি সম্পন্ন মানুষের চিন্তা-ভাবনায় যুক্তি ও আবেগ, দুটোরই আধিপত্য থাকবে। তবে আবেগ প্রায় সময়ই আমাদের এতটা কাবু করে ফেলে যে মানসিকভাবে আমরা দুর্বল হয়ে পড়ি। নিজেকে শক্তির যোগান নিজেই দিতে হয়, আর এ শক্তির অন্যতম উপায় হচ্ছে যুক্তি। কথায় আছে না, যুক্তিতেই মুক্তি? সম্পূর্ণ মুক্তি না মিললেও যুক্তি অন্তত ব্যক্তিকে তার নিজের বানানো নেতিবাচক চিন্তার কারাগার থেকে মুক্ত করার পথে সাহায্য করতে পারে। নিজেকে বা অন্যকে নিয়ে কোনো নেতিবাচক কথা মাথায় এলে সেটি পক্ষপাতের দৃষ্টিতে না দেখে একজন তৃতীয় পক্ষপাতহীন ব্যক্তির নজরে দেখতে হবে। কেন এমন হলো, কীভাবে এ থেকে নিস্তার পাওয়া যাবে এবং কোন ধরনের আচরণে বিষয়টি পুরোটাই বিগড়ে যাবে, এসব খতিয়ে দেখতে হবে।,নিউইয়র্ক বিশ্ববিদ্যালয়ের স্কুল অব মেডিসিন বিভাগের অধ্যাপক এবং মনোবিজ্ঞানী র‍্যাচেল গোল্ডম্যান বলেন, 'আমাদের চিন্তা-ভাবনা, আবেগ ও আচরণ সবই নিজেদের মধ্যে সংযুক্ত। তাই আমরা কেমন বোধ করি এবং কোন ধরনের আচরণ করি– তার উপরও আমাদের চিন্তা প্রভাব রাখে। তাই সময়ে সময়ে বাজে ভাবনা আমাদের মাথায় চলে এলেও চেষ্টা করতে হবে প্রতিদিনের জীবনযাত্রায় যেন তা প্রভাব ফেলতে না পারে।',চর্চার মাধ্যমে যেকোনো অভ্যাস গড়ে তোলাও যায়, আবার বদভ্যাস বাদও দেওয়া যায়। প্রতিদিন ধোঁয়াশার মতো মস্তিষ্কে জমাট বাঁধতে থাকা নেতিবাচক চিন্তাগুলোকেও নিয়মিত চর্চার মাধ্যমে বাদ দেওয়া যায়, কাটানো যায় একটি মানসিকভাবে সুস্থ ও সুন্দর জীবন।"
বিশ্বের সবচেয়ে ব্যয়বহুল ৭ খাবার,"খাদ্য এখন আর শুধু বেঁচে থাকার উপকরণ হিসেবে সীমাবদ্ধ নেই। কিছু খাবার পরিণত হয়েছে শিল্পে, কখনো বিলাসিতায়। পৃথিবীতে এমন কিছু খাবার আছে যার স্বাদ পেতে কাড়ি কাড়ি অর্থ ব্যয় করতে হয়।,পৃথিবীর সবচেয়ে ব্যয়বহুল ১০টি খাবার সম্পর্কে পরিচিত হওয়া যাক।,আলবিনো ক্যাভিয়ার,ব্যয়বহুল খাবারের তালিকায় শুরুর দিকেই থাকবে এই নামটি। এক ধরনের সামুদ্রিক মাছের ডিম হলো ক্যাভিয়ার। বিশ্বের সবচেয়ে সুস্বাদু খাবারের মধ্যেও ক্যাভিয়ারের নাম রয়েছে। বেলুগা স্টার্জেন মাছ থেকে সবচেয়ে সুস্বাদু ক্যাভিয়ার পাওয়া যায়। এই মাছের ডিম সংগ্রহ করা খুব দুরূহ। এই মাছ বর্তমানে বিলুপ্তির পথে। শুধুমাত্র কাস্পিয়ান সাগর ও কৃষ্ণ সাগরে এই মাছ পাওয়া যায়। তাছাড়া একটি বেলুগা স্টার্জেন পূর্ণবয়স্ক হতে প্রায় ২০ বছর পর্যন্ত সময় নেয়। এরপরই মাছটিকে হত্যা করে এর ডিম সংগ্রহ করা হয়।,বিশ্বের সবচেয়ে ব্যয়বহুল ক্যাভিয়ার হলো আলমাস, যা বিপন্ন প্রায় ইরানি আলবিনো বেলুগা স্টার্জেন মাছ থেকে সংগ্রহ করা হয়। গিনেজ বুক অব ওয়ার্ল্ড রেকর্ডস অনুযায়ী, এক কেজি অ্যালবিনো ক্যাভিয়ারের সর্বোচ্চ দাম উঠেছিল সড়ে ৩৪ হাজার ডলার পর্যন্ত।,বিশ্বের ৩৫ শতাংশ ক্যাভিয়ার উৎপন্ন হয় চীনের কালুগা কুইন ক্যাভিয়ার ফার্ম থেকে।,পাখির বাসার স্যুপ,সুইফটলেট পাখি লালা দিয়ে তার বাসা তৈরি করে। এই পাখির বাসা থেকে ব্যতিক্রমী একটি স্যুপ তৈরি করে চীনা রন্ধনশিল্পীরা যা বার্ডস নেস্ট স্যুপ নামে পরিচিত। এটি পৃথিবীর অন্যতম ব্যয়বহুল খাবারগুলোর একটি। সিঙ্গাপুর, মালয়েশিয়া, ইন্দোনেশিয়া, চীন, থাইল্যান্ড, কম্বোডিয়া, ভিয়েতনাম ও মিয়ানমারে এই স্যুপের ভীষণ সমাদর আছে।,ভোজন রসিকদের কাছে জনপ্রিয় এই স্যুপটি লাল, হলুদ ও সাদা তিনটি ভিন্ন রঙে পরিবেশন করা হয়। এর মধ্যে লাল রঙের বার্ড নেস্ট স্যুপের দাম সবচেয়ে বেশি। এরকম এক বাটি স্যুপের দাম ১০ হাজার ডলার পর্যন্ত হয়।,সাদা ট্রাফলস,সাদা ট্রাফলস বিরল প্রজাতির তীব্র সুগন্ধযুক্ত এক ধরনের ভূগর্ভস্থ ছত্রাক। ইউরোপের ভূমধ্যসাগরীয় অঞ্চল, উত্তর আমেরিকার পশ্চিমাঞ্চল ও অস্ট্রেলিয়ার নাতিশীতোষ্ণ অঞ্চলের বনাঞ্চলে বসন্তকাল ও বর্ষাকালে এই ছত্রাক জন্মায়। ব্ল্যাক ও হোয়াইট- দুই রকমের ট্রাফল পাওয়া যায়। দুটোই দামী খাবারের তালিকায় জায়গা করে নিলেও এর স্বাদে ব্যাপক ভিন্নতা আছে।,হোয়াইট ট্রাফল রেফ্রিজারেটরে সংরক্ষণ করতে হয় না। স্বাভাবিক তাপমাত্রায় এটি প্রায় ১০ দিন পর্যন্ত খাদ্য-উপযোগী থাকে। এক পাউন্ড হোয়াইট ট্রাফলের দাম সাধারণত ৩ হাজার মার্কিন ডলার হয়।,বনে মাটি খুঁড়ে ট্রাফল খুঁজতে সাধারণত প্রশিক্ষণপ্রাপ্ত কুকুর বা শুকর ব্যবহার করা হয়।,মুজ পনির,দুগ্ধজাত পণ্যের মধ্যে পনিরের চাহিদা ও বাজারদর দুটোই সবচেয়ে বেশি। তবে এক ধরনের হরিণের দুধ থেকে তৈরি মুজ পনির বিশ্বের সবচেয়ে ব্যয়বহুল পনির। এই পনিরের স্বাদ নিতে চাইলে যেতে হবে সুইডেনে। শুধুমাত্র এই দেশেই মুজ পনির তৈরি ও বিক্রি হয়। প্রতি কেজি মুজ পনিরের দাম প্রায় এক হাজার মার্কিন ডলার।,ওয়াগু গরুর মাংস,জাপানি গরুর মাংস 'ওয়াগু বিফ' বিশ্বের ব্যয়বহুল খাবারগুলোর মধ্যে অন্যতম। এ গরুর মাংসে পরতে পরতে চর্বি থাকে বলে খেতেও বেশি সুস্বাদু হয়। জাপানের চারটি ভিন্ন প্রজাতির গরু থেকে এ মাংস পাওয়া যায়।,ওয়াগু গরুর মাংসের দাম এত বেশি হওয়ার কারণ, এসব গরু প্রতিপালনে খরচ অনেক বেশি হয়। সব গরুর মাংস ওয়াগু হিসেবে গণ্য হয় না। ওয়াগু হিসেবে গণ্য হওয়ার জন্য প্রচুর নিয়মকানুন মেনে এই গরুগুলোকে লালনপালন করতে হয়। পেশীর পরতে পরতে চর্বি জমা হওয়ার জন্য বাছুর অবস্থা থেকেই এদেরকে বিশেষ ধরনের খাবার খাওয়ানো হয়।,জাপানের সবচেয়ে দামি ওয়াগু বিফ হলো 'কোবে বিফ' যার স্বাদ নিতে আপনাকে গুনতে হবে প্রতি কেজিতে ৬৪০ ডলার।,কোপি লুয়াক,বিশ্বের কফিপ্রেমীদের কাছে কোপি লুয়াক অত্যন্ত জনপ্রিয় একটি নাম। এই কফির স্বাদ নেওয়ার সৌভাগ্য সবার না হলেও অনেকেই এর নামের সঙ্গে পরিচিত।,কোপি লুয়াক বিশ্বের সবচেয়ে জনপ্রিয় ও অত্যন্ত ব্যয়বহুল কফি। তবে সবচেয়ে অবাক করা বিষয় হলো এই কফি সংগ্রহ করা হয় এশিয়ান পাম সিভেট নামের বিড়ালের মল থেকে। এটি এক ধরনের ছোট বিড়াল যা এশিয়ার কিছু অঞ্চলে বাস করে। প্রথমে যে কফি বিন থেকে এই কফি তৈরি তবে সেই বিনগুলোকে এশিয়ান পাম সিভেট নামের বিড়ালকে খাওয়ানো হয়। কফি বিনগুলো খাওয়ার পর সেগুলো বিড়ালের পাকস্থলীর এসিডে জারিত হয়ে মলের সঙ্গে বেরিয়ে আসে। সেই বিন থেকে তৈরি হয় অত্যন্ত সুস্বাদু কোপি লুয়াক কফি। এর স্বাদ নিতে চাইলে প্রতি পাউন্ডের জন্য আপনাকে গুণতে হবে প্রায় ৬০০ ডলার।,জাফরান,ফুল থেকে সংগৃহীত সুগন্ধিযুক্ত জাফরান সারা বিশ্বের সবচেয়ে দামি মসলা হিসেবে পরিচিত। শরতের শুরুতে মাত্র এক সপ্তাহের জন্য এই ফুল ফোটে। এশিয়া ও ভূমধ্যসাগরীয় অঞ্চলের কয়েকটি দেশে জাফরান উৎপাদিত হয়।,জাফরানের উৎপত্তি মূলত গ্রিসে। খাবারের স্বাদ ও রঙের জন্য জাফরান ব্যবহার করা হয়। পৃথিবীর সবচেয়ে দামি মসলার একটি হলো ইরানি জাফরান। ১ পাউন্ড জাফরানের দাম ৫০০-৫০০০ মার্কিন ডলার পর্যন্ত হতে পারে।,তথ্যসূত্র-বিবিসি, টাইমস অব ইন্ডিয়া"
খাবার টেবিলে থাকুক বৈশাখী আমেজ,"আসছে পহেলা বৈশাখ। বাংলা বছরের নতুন দিনটি বরণ করে নেওয়ার জন্য বাঙালির ঘরে ঘরে থাকে বৈশাখী আয়োজন। এবার রোজা ও পহেলা বৈশাখ একই সময়ে হওয়ার কারণে গতানুগতিক আয়োজন খানিকটা কম। তাই ঘরেই তৈরি করে নেওয়া যেতে পারে বৈশাখী আমেজ।,বৈশাখে খাবার টেবিল কীভাবে সাজিয়ে তুলবেন, তা নিয়ে আজকে থাকছে কিছু টিপস।,পহেলা বৈশাখের সজ্জা মানে সবকিছুতেই বাঙালিয়ানার ছোঁয়া। খাবার টেবিলে তার ধারাবাহিকতা থাকবে তা বলা বাহুল্য।,বাসন-কোসন,দুপুরের কিংবা রাতের খাবার—যে সময়ই পান্তা, ইলিশ খাবারের আয়োজন হোক না কেন, টেবিল সাজাতে বাঙালিয়ানা জিনিসপত্র ব্যবহার করা যেতে পারে। মাটির তৈরি থালা-বাটি বৈশাখে খাবার পরিবেশনের জন্যে সবচেয়ে উপযুক্ত। ভিন্নধর্মী কিছু চাইলে কাঁসার বাটি, থালা, গ্লাস ব্যবহার করে টেবিলে আভিজাত্য আনা যেতে পারে। তাছাড়া জামদানি বা টেরাকোটা প্রিন্টের সিরামিকের প্লেট-গ্লাস দিয়ে সাজিয়ে নেওয়া যেতে পারে বৈশাখের ভোজন টেবিল।,টেবিলের আনুষঙ্গিক সজ্জা,টেবিলে বেছে নেওয়া যেতে পারে পাটের রানার, পাটের টেবিল ম্যাট, পাটের কোস্টার আর পাশে হাতের কাজের নকশা তোলা ন্যাপকিন। বৈশাখ মানে রঙ্গিন, তাই টেবিল সজ্জার অনুষঙ্গের ক্ষেত্রে বেছে নিতে পারেন হলুদ,ম্যাজেন্টা, লাল, সবুজের মতো উজ্জ্বল রংগুলো। চেয়ারগুলোতে কুশন ব্যবহার করলে ফ্লোরাল বা ইক্কত প্রিন্টের কুশন কভার ব্যবহার করলে বেশ ভালো লাগবে। টেবিলে রাখা যেতে পারে ফুলদানি, সেখানে আসল ফুলের পাশাপাশি কৃত্রিম ফুল দিয়েও শোভা বৃদ্ধির করা যেতে পারে। ছোট গাছ কিংবা সাকুলেন্ট দিয়েও টেবিলে সজীবতা আনা যায়।,ভোজন আয়োজন,বৈশাখ মানেই পান্তা-ইলিশ। তবে ইলিশ খিচুড়িও বৈশাখের ভোজন আয়োজনে যোগ করতে পারে ভিন্ন মাত্রা। আর কয়েক পদের ভর্তা-ভাজা ছাড়া কি বৈশাখী ভোজ সম্পন্ন হয়!,খাবার টেবিলে গ্রামবাংলার ছোঁয়া আনতে মণ্ডা-মিঠাই, কদমা, বাতাসা মুরলি, নিমকি দিয়ে সার্ভিং ট্রে সাজিয়ে নেওয়া যেতে পারে। যদি স্বাস্থ্য সচেতনতার কথা চিন্তা করেন কিংবা পরিবারের বয়স্ক কেউ থাকলে দই, চিড়া, খই, মুড়ি আর ফল দিয়েই করতে পারেন ভোজের আয়োজন। আর হাতে সময় থাকলে পিঠাপুলি আর মোয়া আয়োজনে রাখতে পারেন।"
ভাজাপোড়ার পরিবর্তে ইফতার-সেহরিতে যা খেতে পারেন,"সারাদিন রোজা রাখার পর ইফতারে তেলে ভাজা খাবার খেয়ে অনেকেরই সমস্যা হতে পারে। তাছাড়া, অতিরিক্ত ভাজাপোড়া, জাঙ্কফুড স্বাস্থ্যঝুঁকি বাড়িয়ে দেয়।,ইফতারে স্বাস্থ্যসম্মত খাবার হতে পারে 'মোমো'। মোমো স্বাদে যেমন জনপ্রিয়, পুষ্টি ও স্বাস্থ্যকর উপাদানেও পূর্ণ। স্টিম মোমোতে প্রায় সব সবজির পুষ্টিগুণই থাকে। তেলে ভাজা হয় না এবং পুড়ে যায় না বলে উপাদানগুলোর পুষ্টিগুণ থাকে প্রায় অক্ষুণ্ণ।,এক্ষেত্রে তাজা মাংস, গাজর বাধাকপির মতো সবজিও ব্যবহার করা হয়। যা মূলত শরীরের বেশ কয়েকটি খাদ্য উপাদানের ঘাটতি মেটায়। আর রোজার সময় শরীরে শক্তি জোগায়। খেয়াল করতে হবে মোমোয় ব্যবহৃত মাংস যেন টাটকা থাকে।,ইফতারের সময় কিংবা ইফতারে খুব ভারী খাবার খাওয়া হলে সেহরিতে রাখতে পারেন- চিয়া সিড, ওটস, টক দইয়ের মিশ্রণ। সঙ্গে দিতে পারেন কয়েক রকম নরম ফল ও খেঁজুর। থাকতে পারে একটি বা ২টি সিদ্ধ ডিম। টক দইয়ে আছে পর্যাপ্ত পরিমাণে প্রোটিন, ক্যালসিয়াম, ম্যাগনেসিয়াম ও প্রোবায়োটিক। বড় একটি সিদ্ধ ডিমে আছে ৭২ ক্যালরি মানের পুষ্টি। সব বয়সের মানুষের পুষ্টি চাহিদা পূরণে ডিম অত্যন্ত কার্যকরী।,ন্যাশনাল লাইব্রেরি অব মেডিসিনের তথ্যমতে, একটি সিদ্ধ ডিমে ২১২ মিলিগ্রাম কোলেস্টেরল থাকে। তবে এটি এইচডিএল বা গুড কোলেস্টেরল হিসেবে পরিচিত। ইউরোপ পিএমসি'র ৪২ মিলিয়ন প্রকাশনার মাঝে একটি বলা হয়েছে- এইচডিএল বা গুড কোলেস্টেরল হৃদরোগ, স্ট্রোকসহ, অন্যান্য রোগের ঝুঁকি কমায়।,ইফতারের শুরুতে অতিরিক্ত তেলে ভাজাপোড়া খাবার এড়িয়ে চিড়া, কলা কিংবা ওটস, দুধ, কলা এ জাতীয় সুষম ও ঠাণ্ডা খাবার দিয়ে শুরু করতে পারেন। গরমে স্বস্তি ও সুস্থতা উভয়ই পাওয়া যাবে। চিড়া বা ওটস দুটোই জটিল শর্করা যা ওজন নিয়ন্ত্রণ করতে সাহায্য করে এবং একটি কলা থেকেই পর্যাপ্ত পরিমাণে পটাশিয়াম ও আয়রন পাওয়া যায়।,ভোজনরসিকদের ক্ষেত্রে সিদ্ধ খাবার খাওয়া শাস্তির মতো মনে হলেও পছন্দমতো অনেক শাক সবজি সিদ্ধ বা ভর্তা করে খেতে পারেন। এতেও এড়ানো যায় তেলে ভাজা খাবারের জটিলতা।,ভারতের শীর্ষ স্বাস্থ্য ওয়েবসাইট হেলথসাইট ডট কম এর তথ্যানুযায়ী, সেদ্ধ খাবার ওজন কমায়, অ্যাসিডিটি কমায়, সহজপাচ্যও বটে।"
জরায়ুর রোগ এন্ডোমেট্রিওসিস নির্ণয়ে আর দেরি নয়,"এন্ডোমেট্রিওসিস জরায়ুর দীর্ঘমেয়াদী প্রদাহজনিত রোগ। এই রোগটি নারীদের শারীরিক যন্ত্রণার পাশাপাশি অবসাদগ্রস্ত করে তোলে। জরায়ুতে তীব্র ব্যথা এই রোগের প্রধান লক্ষণ। সঠিক সময়ে রোগ নির্ণয় করে চিকিৎসার মাধ্যমে এই রোগ থেকে রক্ষা পাওয়া সম্ভব। রোগটির কারণ ও প্রতিকার নিয়ে জানিয়েছেন ঢাকা মেডিকেল কলেজ হাসপাতালের স্ত্রীরোগ ও প্রসূতি বিশেষজ্ঞ ডা. ইশরাত জেরিন।,এন্ডোমেট্রিওসিস কী?,জরায়ুর ভেতরের দেয়ালকে চিকিৎসা বিজ্ঞানের ভাষায় বলা হয় এন্ডোমেট্রিয়াম। মাসিকের ঠিক আগে নারীদের দেহে ইস্ট্রোজেন ও প্রোজেস্টেরন হরমোনের কমে যায়। এর প্রভাবে জরায়ুর এন্ডোমেট্রিয়াম স্তর ভেঙে কিছু রক্তসহ যোনীপথে বের হয়ে আসে। বয়ঃসন্ধিকালের পর একজন নারীর দেহে প্রতি মাসেই চক্রাকারে এটি ঘটে। এন্ডোমেট্রিওসিস রোগে জরায়ুর ভেতরের দেয়াল তথা এন্ডোমেট্রিয়াম দেহের বিভিন্ন অঙ্গ যেমন, ডিম্বাশয়, ডিম্বনালী, মূত্রথলি, মলাশয়, খাদ্যনালী, মলাশয়ের পেছনের অংশ, ফুসফুস এমনকি নাক ও নেত্রনালী পর্যন্ত পৌঁছাতে পারে এবং সেখানে বাড়তে থাকে। এটি যখন ডিম্বাশয়ের ওপর বাড়তে থাকে তখন ডিম্বাণুগুলোকে ধ্বংস করে দেয়। এ ছাড়া এই রোগ ডিম্বস্ফুটনেও বাধা তৈরি করে। ডিম্বাশয়ের ট্যিসুকে ধ্বংস করে দেয় এবং এর ভেতর মাসিকের সময় রক্ত জমা হতে থাকে। মাসিকের রক্তের জলীয় অংশ প্রাকৃতিক নিয়মে শোষিত হলেও রক্তকণিকাগুলো সিস্টের ভেতর আটকা পড়ে থাকে। এই রক্তকণিকা ঘনীভূত হয়ে তরল চকলেট সদৃশ হয় বলে একে চকোলেট সিস্ট বা এন্ডোমেট্রিওসিস সিস্টও বলা হয়। এটি ডিম্বনালীকে আক্রান্ত করে ডিম্বনালীর গঠন পরিবর্তন করে দেয়। এর ফলে ডিম্বাশয় থেকে ডিম্বাণু বের হতে পারে না এবং নারী বন্ধ্যাত্বের শিকার হয়।,এন্ডোমেট্রিওসিস কেন হয়?,এই রোগের প্রকৃত কারণ এখনো জানা যায়নি। তবে প্রত্যেক নারীরই মাসিকের রক্তের কিছু অংশ ডিম্বনালী দিয়ে তলপেটের বিভিন্ন অংশে পৌঁছাতে পারে। ম্যাক্রোফেজ নামক শ্বেত রক্তকণিকা এই অবাঞ্ছিত এন্ডোমেট্রিয়ামকে ধ্বংস করে দেয়। তবে কিছু মানুষের রোগ প্রতিরোধ ক্ষমতার অক্ষমতার কারণে এই অবাঞ্ছিত এন্ডোমেট্রিয়ামকে ম্যাক্রোফেজ ধ্বংস করতে পারে না। যার ফলে এটি তলপেটের বিভিন্ন অংশে বাড়তে শুরু করে এবং দীর্ঘমেয়াদী প্রদাহ সৃষ্টি করে। কিছু জেনেটিক বা বংশগত কারণ ও এই রোগের জন্য দায়ী।,এন্ডোমেট্রিওসিস কার হয়?,শতকরা ৬-১০ শতাংশ নারীদের এই রোগে ভুগতে দেখা যায়। তাছাড়া নারীদের বন্ধ্যাত্বের কারণগুলো পর্যালোচনা করলে দেখা যায় ৩০-৪৫ শতাংশ ক্ষেত্রে গর্ভধারণ করতে না পারার কারণ হিসেবে এই রোগকে দায়ী করা হয়।,এন্ডোমেট্রিওসিসের লক্ষণ,এন্ডোমেট্রিওসিস কোন বয়সে হয়?,আগে ধারণা করা হতো ৩০-৩৫ বছর বয়সে এই রোগ হয়। তবে বর্তমানে নানারকম পরিবেশগত ও জিনগত কারণে ১৫-২৫ বছর মেয়েদের মাঝেও এই রোগ দেখা দিচ্ছে। তাই ভয় বা সংকোচ না করে সঠিক সময়ে রোগ নির্ণয়ের জন্য সচেতনতা বৃদ্ধি করতে হবে।,এন্ডোমেট্রিওসিস ও সচেতনতা,এন্ডোমেট্রিওসিস এডিনোমায়োসিস সোসাইটি অব বাংলাদেশ (ইএএসবি) এই রোগ সম্পর্কে সচেতনতা তৈরির কাজ করছে। সারা বিশ্বে ২০০ মিলিয়ন নারী এই রোগে আক্রান্ত। প্রাথমিক পর্যায়ে রোগ নির্ণয় হলে এ রোগ থেকে মুক্তি সম্ভব।,এন্ডোমেট্রিওসিসে আক্রান্ত নারীর রোগ নির্ণয় ও চিকিৎসা শুরু করতেই অনেক সময় লেগে যায়। তাই এই রোগের লক্ষণ দেখা মাত্র চিকিৎসকের শরণাপন্ন হতে হবে। আক্রান্তদের প্রতি ৫ জনের মধ্যে ৪ জনই মানসিক অবসাদে ভোগেন। কোনো কিছুতেই তারা আগ্রহ পান না।,এ রোগ দ্রুত নির্ণয়, খাদ্যাভ্যাস পরিবর্তন, পুষ্টিকর এবং ভিটামিন এ, বি, সি যুক্ত খাবার এ রোগের প্রতিরোধক হিসেবে কাজ করে। তাছাড়া নিয়মিত ব্যায়াম ও এই রোগ প্রতিরোধে গুরুত্বপূর্ণ ভূমিকা পালন করে।"
সামান্থার ফিটনেস মন্ত্র,"ভারতের দক্ষিণী সিনেমার জনপ্রিয় অভিনেত্রী সামান্থা রুথ প্রভু। তিনি ব্যক্তিগত জীবন ও পেশাদার জীবন নিয়ে সবসময় আলোচনায় থাকেন। এছাড়াও তিনি অভিনয় দক্ষতা, সৌন্দর্য এবং ফিটনেসের জন্যও সমান আলোচিত। তাই সামান্থার ফিটনেস রহস্য নিয়ে অনেকের জানার আগ্রহ আছে।,ভারতীয় সংবাদমাধ্যমের প্রতিবেদন অনুযায়ী, সামান্থা অন্যান্য বলিউড তারকাদের মতো নিরামিষ ডায়েট অনুসরণ করেন। তিনি প্রাণীজাত কোনো পণ্য খান না। সামান্থা প্রোটিনের ঘাটতি পূরণে প্রচুর ডাল এবং শাকসবজি খান। শুধু ডায়েটই নয়, সামান্থা নিয়মিত ওয়ার্কআউটও করেন। ফিট থাকতে জিম থেকে শুরু করে যোগব্যায়াম সবকিছু তার রুটিনের তালিকায় আছে।,সামান্থা তার ডায়েটে স্থানীয় ও মৌসুমী খাবারকে প্রাধান্য দেন। চিনি এবং চিনি প্রক্রিয়াজাত অন্যান্য খাবার থেকে নিজেকে দূরে রাখেন। এ ছাড়া সামান্থা নিজেকে ফিট ও হাইড্রেটেড রাখতে প্রতিদিন পানির পাশাপাশি প্রচুর পরিমাণে ডাবের পানি ও জুস পান করেন।"
রমজানের খাদ্যাভ্যাস,"মুসলিমদের পবিত্র মাস মাহে রমজান শুরু হয়েছে। প্রতি বছরের এ মাসে সমগ্র বিশ্বের মুসলিমরা রোজা পালন করেন। ১১ মাস পর এ সময়ে রোজাদারদের খাদ্যাভ্যাস এবং জীবনযাত্রায় হঠাৎ বেশ পরিবর্তন আসে। তাই পরিবারের যারা নিয়মিত রোজা রাখেন তাদের খাদ্য গ্রহণ ও স্বাস্থ্যের প্রতি বিশেষ খেয়াল রাখতে হবে।,রমজান মাসে খাবার গ্রহণের দুটি বিশেষ সময় হলো সেহরি ও ইফতার। সেহরি ও ইফতারের খাবার নির্বাচনে রোজাদারের বয়স ও শারীরিক অবস্থাকে বিবেচনায় রাখতে হবে।,সাধারণত লেবুর শরবত আমাদের শরীরের জন্য খুবই উপকারি। তাই ইফতারে লেবুর শরবত রাখতে পারেন। তবে, শরবতে কৃত্রিম রঙ মেশাবেন না। বাজারে অনেক কৃত্রিম রঙ মেশানো শরবত পাওয়া যায়, সেসব অবশ্যই পরিহার করতে হবে। রঙ মেশানে শরবত আমাদের শরীরের জন্য ক্ষতিকর।,ইফতারে ফলের রস রাখতে পারেন বা যেকোনো একটি ফল খেতে পারেন। কারণ ফলে থাকা প্রচুর ভিটামিন ও খনিজ শরীরকে সতেজ রাখতে সহায়তা রাখতে। এছাড়া ইফতারের আইটেমে ছোলা, মুড়ি, দই, চিঁড়া ও কলা রাখতে পারেন। তবে, ভাজা আইটেম এড়িয়ে চলা ভালো।,খেজুর হতে পারে ইফতারের একটি অন্যতম খাবার। খেজুর হচ্ছে চিনি, তন্তু বা ফাইবার, শর্করা, পটাশিয়াম এবং ম্যাগনেশিয়ামের উৎস। ইফতারে খেজুর খেলে শরীরকে দ্রুত চাঙ্গা হয়ে ওঠে। তবে, এর সঙ্গে পর্যাপ্ত পানি পান করতে হবে। আবার অনেকের ঝাল খাবারের প্রতি আগ্রহ থাকে। তারা সবজি ও ডিম দিয়ে নুডলস রাখতে পারেন।,রোজা রাখতে সেহরির খাবার খুবই গুরুত্বপূর্ণ। এ সময় অবশ্যই সহজপাচ্য ও স্বাস্থ্যসম্মত খাবার খেতে হবে। রোজায় দীর্ঘ সময় উপবাস থাকতে হয় বলে সেহরিতে কমপ্লেক্স কার্বোহাইড্রেট বা জটিল শর্করা গ্রহণ করা উচিত। এই জটিল শর্করা ধীরে ধীওে  হজম হয়। ফলে, দিনের বেলা ক্ষুধা কম অনুভূত হয়। এসব খাবারের মধ্যে আছে- শস্যদানা বা বীজজাতীয় খাবার, অপরিশোধিত বা ননরিফাইনড আটা, ময়দা এবং ঢেঁকিছাঁটা চাল। সেহরিতে ভাতের সঙ্গে রাখতে হবে উচ্চ প্রোটিনসমৃদ্ধ খাবার। যেমন- মাছ, মাংস ও ডিম। ডাল উদ্ভিজ প্রোটিন বলে এতে ক্ষতিকর চর্বি নেই। সেহরির খাবার তালিকায় যেকোনো একটি সবজি থাকা জরুরি।,রোজায় সেহরি এবং ইফতার ছাড়া আরও কিছু বিষয়ে আমাদের সতর্ক থাকতে হেব। সেগুলো হলো-,রোজায় দীর্ঘ সময় উপবাসের কারণে শরীরে পানির চাহিদা বেশি থাকে। সেহরি খাওয়ার পর যেন ৩-৪ গ্লাস পানি খেতে পারবেন এমন সময় হাতে রেখে খাবার গ্রহণ করুন। আবার ইফতারির পর থেকে সেহরি পর্যন্ত  ৭-৮ গ্লাস পানি পান করুন। এতে অ্যাসিডিটির সমস্যা দেখা দেবে না।,সেহরির পর অনেকেই চা পান করেন। চা অনেক উপকারি হলেও চায়ের ক্যাফেইন প্রসাবের পরিমাণ বাড়িয়ে দেয়। ফলে শরীরে খনিজ লবণ ও পানিস্বল্পতা দেখা দিতে পারে। তাই সেহরির পর চা বা কফি এড়িয়ে চলা ভালো। বরং সেহরির পর কলা খাওয়া যেতে পারে। কলায় আছে- পটাশিয়াম, ম্যাগনেশিয়াম এবং কার্বোহাইড্রেট। তবে, যাদের কোষ্ঠকাঠিন্যের সমস্যা আছে তারা কলার সঙ্গে আঁশজাতীয় খাবার খেতে পারেন।,তেলে ভাজা খাবার স্বাস্থ্যের জন্য ভালো নয়। পুরনো তেলে ভাজা খাবার স্বাস্থ্যে জন্য অনেক ক্ষতিকর। তেল বারবার গরম করলে ক্ষতিকর পলিনিউক্লিয়ার হাইড্রোকার্বন তৈরি হয়, এতে থাকে বেনজোপাইরিন। তেলে ভাজা খাবারের পরিবর্তে ফল দিয়ে তৈরি সালাদ খেতে পারেন। এতে হজমশক্তিও বৃদ্ধি পাবে।,পরিমতি ঘুম খুবই দরকারি। রোজাদারের জন্যও পর্যাপ্ত ঘুম প্রয়োজন। একজন প্রাপ্ত বয়স্ক ব্যাক্তির প্রতিদিন ৫-৭ ঘন্টা টানা ঘুম প্রয়োজন। এজন্য চেষ্টা করবেন তারাবিহ্ নামাজের পর দ্রুত ঘুমিয়ে যাওয়ার। অনেকেই রাতে না ঘুমিয়ে একবারে সেহরির পরে ঘুমাতে যান, যা একদমই উচিত নয়। আবার অধিক ঘুম রোজা রেখে খুবই ক্ষতিকর। এতে শরীর অবসাদগ্রস্থ হয়ে পড়ে এবং বদহজম হতে পারে।"
বিভিন্ন দেশের বাহারি ইফতার,"শুরু হয়ে গেছে রমজান মাস। রোজা রাখার পর একটি বিশেষ আনন্দের মুহূর্ত হচ্ছে ইফতার। তবে ইফতার গ্রহণের ক্ষেত্রে অঞ্চল ও সংস্কৃতিভেদে রয়েছে বেশ কিছু বৈচিত্র্য।,বিভিন্ন মুসলিম সংখ্যাগরিষ্ঠ দেশের বাহারি ইফতার নিয়েই এই লেখা।,আরব,সৌদি আরবে প্রতিদিন লাখো মুসলিম একসঙ্গে বসে ইফতার করেন। ইফতারের তালিকায় থাকে বহু মুখরোচক খাবার। নানা ধরনের হালুয়া আরবের ইফতারে অন্যতম প্রধান বিষয়। এছাড়াও থাকে ২ ধরনের রুটি। বড় রুটিটিকে বলা হয় 'তমিজ', অপেক্ষাকৃত ছোট ও ভারি রুটির নাম 'খবুজ'। থাকে 'সাম্বুচা' নামের একটি খাবারও। যার সঙ্গে নাম ও ধরনের মিল রয়েছে আমাদের অতি পরিচিত সমুচার। এই সমুচায় মরিচ ছাড়াই মাংসের কিমা ভর্তি থাকে। ঝাল-মিষ্টির সঙ্গে স্বাস্থ্যের ভারসাম্য ঠিক রাখতে সালাতা নামের সালাদটিও আরব দেশের ইফতারে অন্য মাত্রা যোগ করে। তাছাড়া পানীয় হিসেবে সরবা বা শরবত আর দুগ্ধজাত লাবান তো থাকেই।,ইরান,ইরানিরা ঐতিহ্যগতভাবে ইফতারে খেজুর সঙ্গে এক কাপ চা অথবা গরম পানি পান করেন। চা, রুটি, পনির, সতেজ শাক-সবজি খান তারা। এছাড়া মিষ্টির তালিকায় থাকে জুলবিয়া ও বামিহ নামের ২টি ঐতিহ্যবাহী পার্সিয়ান মিষ্টি। চিনির শিরাতে ডোবানো থাকে এই মিষ্টিগুলো। ইরানে তৈরি করা এক বিশেষ ধরনের স্যুপও ইফতারের সময় বেশ প্রচলিত। অ্যাশ রেশতেহ নামে এই স্যুপে থাকে চিকন নুডলস, দুগ্ধজাত মাঠার মতো জলীয় দ্রবণ এবং সঙ্গে পার্সলে, পালং, পেঁয়াজের মতো অন্যান্য উপাদান। বুটের ডাল ও মাংস সহযোগে তৈরি শামি কাবাবও ইরানি ইফতারের অন্যতম জনপ্রিয় একটি উপাদান।,মিশর,উষ্ণ আবহাওয়ার অঞ্চল হবার কারণে মিশরে ইফতারে শীতল পানীয় ও সতেজ ফলমূলের বিশেষ কদর রয়েছে। এছাড়াও মধ্যপ্রাচ্যের কুনাফা নামের মিষ্টিজাতীয় খাবারটি মিশরে ইফতার হিসেবে অত্যন্ত জনপ্রিয়। এই খাবারটি চাইলে খুব সহজে লাচ্ছা সেমাই দিয়ে তৈরি করা যায়। ইফতারের সময় ইসলাম ধর্মাবলম্বী মিশরবাসীরা রং-বেরঙের বাহারি বাতি জ্বালায়। বেশিরভাগ ঘরে রোজা ভাঙা হয় বাদামি রুটির সঙ্গে 'ফুল মেডামেস' বা ফাভা বিনের তৈরি একটি তরকারি দিয়ে। পানীয়র জন্য অ্যাপ্রিকট বা খুবানির খোসা ব্যবহার করা হয়। ইফতারের কিছুক্ষণ আগে শরবত তৈরি করা হয়। শরবতটির বিশেষ নাম হচ্ছে 'কামার আল-দ্বীন', যার অর্থ 'ধর্মের চাঁদ'।,সোমালিয়া,সোমালিয়াতে ইফতারে তালিকার শীর্ষে থাকে উটের মাংস। উটের মাংস ও দুধ অত্যন্ত সমৃদ্ধ বলে বিশ্বাস সোমালিয়াবাসীদের। যাযাবর জীবনযাত্রায় 'ওটকা' নামক একটি খাদ্যদ্রব্য তাদের বেশ পছন্দ। যেটিকে উটের মাংসের শুঁটকি বললে ভুল হবে না। ইফতারেও এই খাদ্যটি এই নির্দিষ্ট গোষ্ঠীর মধ্যে বেশ প্রচলিত।,আফগানিস্তান,আফগানিস্তানে ইফতার তালিকায় থাকে একধরনের বিশেষ স্যুপ বা সুরওয়া, ভেড়ার মাংসের দোপেঁয়াজা, কোরমা-এ-মুরগ বা মুরগির কোর্মা, কোর্মা-এ-গোশফান্দ বা খাসির কোরমা, বিভিন্ন ধরনের পাকোড়া, মিষ্টি হিসেবে শিরনি বা খোরমা ইত্যাদি খাবার। মান্টু নামে আরেকটি বিশেষ পদ থাকে। এটি মূলত ভাপে রান্না করা পেঁয়াজ আর মুরগির পুর ভর্তি ডাম্পলিং। এছাড়াও নামে ও স্বাদে আফগানি আমেজ বজায় রাখতে ইফতারে বিশেষ আকর্ষণ হিসেবে কাবুলি পোলাও থাকে।,তুরস্ক,তুরস্কে রমজান মাসের সময়সূচি নিয়ে এতটাই সচেতন থাকা হয় যে নিয়ম করে সেহরি ও ইফতারের সময় ঢোল-দামামা, ড্রামের শব্দ, এমনকি কামানের আওয়াজও করা হয়। রমজানে প্রতিদিন ৩ বার তোপধ্বনি একধরনের রেওয়াজ হয়ে দাঁড়িয়েছে। সময়ের ভুলে যাতে কারো সেহরি বা ইফতার বাদ না পড়ে, সেজন্যই এত আয়োজন। অন্য প্রায় সব জায়গায় ইফতারের শুরুটা সবসময় খেজুর দিয়ে হলেও তুরস্কে নিয়মটা একটু আলাদা। জলপাই দিয়েও ইফতার করেন অনেক তুর্কী। তবে সঙ্গে অনেকে খেজুরও খান। জলপাই ও জলপাই তেল তুরস্কের খাদ্যতালিকায় গুরুত্বপূর্ণ একটি অংশ। ইফতারে থাকে জলপাই ও পনির দিয়ে তৈরি মিষ্টিজাতীয় খাবারও।,পাকিস্তান,পাকিস্তানিরা ইফতারে বেশ ভারি খাবার খেয়ে থাকেন। এর মধ্যে ভাজাপোড়ার পরিমাণও অনেক। সমুচা, তেলে ভাজা পাকোড়া, নিমকিজাতীয় নামাক পাড়া, ছোলা চাট, বিভিন্ন ধরনের কাবাব, দাহি ভাল্লা ইত্যাদি খাবার পাকিস্তানি ইফতারে বেশ জনপ্রিয়। এছাড়াও পানীয় হিসেবে রুহ আফজার কদর এ দেশে সবচেয়ে বেশি। অনেকে অবশ্য স্বাস্থ্যসম্মত ইফতারও পছন্দ করেন।"
"পিরিয়ডে স্বাস্থ্য সচেতনতা ও পরিচ্ছন্নতা: কী করবেন, কী করবেন না","সম্প্রতি আমার এক নাতনির পিরিয়ড হয়েছে। সে খুব সহজে নতুন এ পরিস্থিতির সঙ্গে নিজেকে সুন্দরভাবে মানিয়ে নিয়েছে। বাইরে বন্ধুদের সঙ্গে খেলতেও বের হতে দেখি তাকে। আমার আফসোস হয় এই ভেবে যে, কেন আমিও আমার মেনোপজের মতো প্রাকৃতিক পরিবর্তনকে তার মতো করে গ্রহণ করতে পারলাম না।,এ ব্যাপারটা ভাবতেই মনে পড়ে গেল, আমাদের মায়েরা কীভাবে কোনো ছাড়াই পিরিয়ডের সঙ্গে সামাজিক ট্যাবু, নীরবতা ও লজ্জার মতো বিষয়গুলোর সংযোগ তৈরি করে রেখেছিলেন। আমরা ওই সময়টা খেলার, স্বাধীনভাবে চলার এবং স্বাভাবিক কাজগুলো করার অনুমতি পাইনি। এমনকি প্রথম কয়েকদিন গোসল করারও অনুমতি ছিল না। আমরা আমাদের বাবা কিংবা ভাইদের এ ব্যাপারে বলতে পারতাম না; অন্যান্য মানুষের সঙ্গেও যোগাযোগ কমিয়ে দিতে হতো।,আমরা প্যাড কিনতে পারতাম না। অনেকেই স্যানিটারি ন্যাপকিনের পরিবর্তে কাপড় ব্যবহার করতে বাধ্য হতাম। কোনো ছেলে যদি আমাদের পিরিয়ডের দাগ দেখে ফেলে তাহলে স্রষ্টা আমাদের শাস্তি দেবেন- এমন কুসংস্কারও বিশ্বাস করতাম। এই পুরো ব্যাপারটা বুঝলাম একদম জীবনের শেষদিকে এসে।,ঋতুস্রাব বা পিরিয়ড একটি শারীরবৃত্তীয় ঘটনা এবং আমাদের একে একটি স্বাভাবিক বিষয় হিসেবেই গ্রহণ করতে হবে। এটিকে গোপন কোনোকিছু ভেবে এড়িয়ে যাওয়া কিংবা আলাদাভাবে দেখা উচিত নয়। 'এই দিনগুলো' আপনার প্রতিদিনের জীবনেরই অংশ। মা-খালারা এ সময়টাকে যেমন ভাবেন, সময়টা একেবারেই তেমন নয়। পিরিয়ড লজ্জাজনক নয় এবং আপনি তখন অপবিত্রও থাকেন না।,আজকাল অনেক নারীকে বাড়ির বাইরে দীর্ঘ সময়ের জন্য কাজ করতে হয়। প্রায়ই তাদের জন্য কোনো উপযুক্ত ওয়াশরুম থাকে না। পিরিয়ডের সময় এ বিষয়টার সঙ্গে মানিয়ে নেওয়া বেশ কঠিন হয়ে যায়। এই চ্যালেঞ্জ পার করতে এমন একটি স্যানিটারি ন্যাপকিন দরকার , যা কমপক্ষে ১২ ঘণ্টা নির্ভরযোগ্য সুরক্ষা দিতে পারে এবং নারীরা লিকেজ বা অস্বস্তি ছাড়া দৈনন্দিন কাজকর্ম করতে পারেন। এমন একটি সঠিক উপকরণ এ সময় কর্মক্ষেত্রে নারীদের আরও কর্মক্ষম ও আত্মবিশ্বাসী করে তুলবে।,পিরিয়ডের ব্যাপারে আমার নাতনির চিন্তাভাবনা আমার খুব পছন্দ হয়েছে। প্রচলিত সব অর্থহীন কথাবার্তা বলার পরিবর্তে আমি তাকে শুধু পিরিয়ডের স্বাস্থ্যবিধি এবং এর গুরুত্ব সম্পর্কে বলেছি। ভাবলাম, অন্যান্য কিশোরীদের জন্যও কিছু লিখি।,পিরিয়ডের সময় নারী ও কিশোরীদের পরিষ্কার পণ্য ব্যবহার করতে হবে, তাদের স্যানিটারি ন্যাপকিন পরা ও পরিবর্তন করার মতো উপযুক্ত জায়গা থাকতে হবে এবং ব্যবহৃত পণ্যটি সঠিকভাবে ও সঠিক স্থানে ফেলার প্রক্রিয়া সম্পর্কে অবশ্যই জানতে হবে।,পিরিয়ড সাধারণত ১০ থেকে ১৬ বছর বয়সের মধ্যে শুরু হয়। অনেক মেয়ের ৯ বছর বয়সেও হতে পারে। তাই প্রতিটি মেয়েকেই আগে থেকে এই ব্যাপারে জানাতে হবে এবং প্রস্তুত করতে হবে। যেন বাসার বাইরে প্রথম পিরিয়ড হলে তারা যেন অপ্রীতিকর পরিস্থিতির মুখোমুখি না হয়।,পিরিয়ডের সময় গোসল করা পরিষ্কার-পরিচ্ছন্নতার জন্য অত্যন্ত জরুরি। যেকোনো ব্যাকটেরিয়ার বৃদ্ধি বন্ধ করার জন্য হালকা গরম পানি ব্যবহার করা ভালো।,একটি ব্যবহৃত প্যাড কীভাবে ফেলতে হবে তা শেখা খুবই গুরুত্বপূর্ণ। আপনার ব্যবহৃত প্যাডটি রোল করে কোনো কাগজ বা টয়লেট পেপারে মুড়ে বিনে ফেলে দিতে হবে। কখনও টয়লেটে ফেলবেন না। এরপর অবশ্যই ভালোমতো হাত ধুতে হবে।,পিরিয়ডের সময় ফেমিনিন ডিওডোরেন্ট ও স্প্রে ব্যবহার প্রদাহ তৈরি করতে পারে। এমনকি পিরিয়ড ছাড়া অন্য সময়ও এগুলো ব্যবহার করার জন্য উৎসাহিত করা হয় না।,পিরিয়ডের সময় স্বাস্থ্যবিধি মেনে চললে নানা সংক্রমণ প্রতিরোধ করা যায়, দুর্গন্ধ দূরে রাখা যায় এবং স্বস্তিতে থাকা যায়। অন্যদিকে আপনি যদি পিরিয়ডের স্বাস্থ্যবিধি মেনে না চলেন, তবে এটি গুরুতর স্বাস্থ্য ঝুঁকি তৈরি করতে পারে।,তাই আমার সব নাতনিদের বলতে চাই—স্বাভাবিকভাবে বেড়ে উঠা উপভোগ কর, এই সময় পরিপাটি, ঝরঝরে ও পরিষ্কার থাক।,অনুবাদ করেছেন সাইমা তাবাসসুম উপমা"
শিশুর শুষ্ক কাশি ও ঠান্ডাজনিত রোগে করণীয়,"আবহাওয়া ও দূষণগত কারণে ঠান্ডাজনিত রোগ বাড়ছে। বিশেষ করে চলমান আবহাওয়ার কারণে দেশের অনেক মানুষ সর্দি-কাশিতে ভুগছেন। বেশি আক্রান্ত হচ্ছে শিশুরা।,এই সময়ে শিশুদের ঠান্ডাজনিত রোগের কারণ, লক্ষণ, অ্যাডিনো ভাইরাস ও করণীয় নিয়ে পরামর্শ দিয়েছেন ঢাকার আগারগাঁওয়ের বাংলাদেশ শিশু হাসপাতাল ও ইনস্টিটিউটের ডিপার্টমেন্ট অব ক্রিটিক্যাল কেয়ার পেডিয়াট্রিকসের প্রধান অধ্যাপক ডা. মো. মাহবুবুল হক।,এই চিকিৎসকের মতে, শীতের শেষে শুষ্ক মৌসুম ও ধুলাবালিসহ বৈরী আবহাওয়ায় প্রতি বছরই এই সময়ে ঠান্ডাজনিত রোগ বাড়ে। এতে বেশি সংক্রমিত হয় শিশুরা।,আক্রান্তের কারণ,অধ্যাপক ডা. মো. মাহবুবুল হক জানান, কখনো কখনো ভাইরাসজনিত কারণে সর্দি-কাশি হয়। আবার কখনো কখনো ব্যাকটেরিয়াজনিত কারণেও হয়।,লক্ষণ,চলমান মৌসুমে সাধারণত শুষ্ক কাশি বেশি হয়। অনেক সময় কাশির সঙ্গে শ্বাসকষ্ট হয়, দম বন্ধ হয়ে আসার মতো পরিস্থিতি হয়, যা শিশুদের জন্য বেশি কষ্টকর। কিছু শিশুর ক্ষেত্রে ঠান্ডা লাগার পর ব্যাকটেরিয়ার সংক্রমণ হয়ে তা নিউমোনিয়ায় রূপান্তরিত হয়। তবে, সব শিশুর ক্ষেত্রে এটা হয় না।,যদি শুধু শুষ্ক কাশি থাকে, তাহলে ভয় পাওয়ার কিছু নেই উল্লেখ করে অধ্যাপক ডা. মাহবুবুল জানান, 'ঠান্ডা লাগলে শিশুরা যদি স্বাভাবিক সময়ের চেয়ে দ্রুত শ্বাস নেয়, শ্বাসকষ্ট হয়, শ্বাস নেওয়ার সময় শব্দ হয়, খাওয়া-দাওয়া বন্ধ করে দেয় বা খুব বেশি জ্বর হলে চিকিৎসকের পরামর্শ নিতে হবে।','এক্ষেত্রে জ্বর থাকা না থাকার বিষয়টি খুবই গুরুত্বপূর্ণ। জ্বর থাকাটা ইনফেকশনের সাইন। তবে যদি জ্বর না থেকে শুধু কাশি হয়, সেটা মূলত অ্যালার্জি ও আবহাওয়াজনিত কারণে হয়', বলেন তিনি।,অ্যাডিনো ভাইরাস,অ্যাডিনো ভাইরাস বিষয়ে এই শিশুরোগ বিশেষজ্ঞের ভাষ্য, 'মূলত শিশুরা এই ভাইরাসে সংক্রমিত হয়। এই ভাইরাস পৃথিবীর শুরু থেকে ছিল, এখনো আছে, ভবিষ্যতেও থাকবে। কখনো এর মাত্রা বাড়ে, কখনো কমে। এখনো এই ভাইরাসের নতুন ভ্যারিয়েন্ট পাওয়ার কোনো তথ্য আসেনি। পশ্চিমবঙ্গে সম্প্রতি ভাইরাসটির আউটব্রেক হওয়ায় সেখানে আতঙ্ক ছড়িয়ে পড়েছে। তবে, আতঙ্কিত হওয়ার কিছু নেই।','এই ভাইরাসের নেতিবাচক দিক হলো একবার হলে তা সারতে প্রচুর সময় লাগে। দীর্ঘমেয়াদি কাশি এবং অনেকদিন ধরে শ্বাসকষ্ট হয়। যখনই কাশি কমে না বা কাশির সঙ্গে শ্বাসকষ্ট থাকে, ওষুধ দিলে সাধারণত শ্বাসকষ্ট কমে যায়। কিন্তু যখন ওষুধ দেওয়ার পরেও শ্বাসকষ্ট কমে না এবং নিউমোনিয়ার লক্ষণও নেই, তখন আমরা বুঝি যে তা অ্যাডিনো ভাইরাসের সংক্রমণ।',করণীয়,শিশুর ঠান্ডাজনিত রোগ হলে করণীয় সম্পর্কে অধ্যাপক ডা. মো. মাহবুবুল হকের পরামর্শ হলো:,* সর্দি-কাশি হলে সবাইকে মাস্ক পরতে হবে।,* আক্রান্ত শিশুকে স্কুলে পাঠানো যাবে না।,* পরীক্ষা থাকলেও এই সময়ে শিশুকে স্কুলে পাঠানো উচিত নয়। লেখাপড়া জরুরি, স্কুলে যাওয়াও জরুরি। কিন্তু আক্রান্ত শিশুর মাধ্যমে এই রোগ ছড়াতে পারে, যা অভিভাবক ও স্কুল কর্তৃপক্ষকে বিবেচনা করতে হবে।,'আতঙ্কিত না হয়ে সাবধানতা অবলম্বন করে এই রোগ প্রতিরোধ করতে হবে। জরুরি প্রয়োজনে বা উপরে উল্লেখিত লক্ষণ দেখা দিলে চিকিৎসকের পরামর্শ নিতে হবে', যোগ করেন এই চিকিৎসক।"
লেবুজাতীয় ফল খাওয়ার উপকারিতা,"পুষ্টির পাওয়ার হাউস হিসেবে বিবেচিত সাইট্রাস বা লেবুজাতীয় ফলগুলো ভিটামিন এবং খনিজ উপাদানের একটি সমৃদ্ধ উৎস। এতে ভিটামিন 'সি'-সহ বিভিন্ন স্বাস্থ্যকর উপাদান রয়েছে। যা কোষের ক্ষতি থেকে আমাদের শরীরকে রক্ষা করে।,জলে দ্রবণীয় ভিটামিন 'সি' শুধুমাত্র প্রদাহই কমায় না, এটি আয়রন শোষণেও সাহায্য করে। যা টিস্যুর বৃদ্ধি এবং বিকাশের জন্য গুরুত্বপূর্ণ।  বাংলাদেশে জনপ্রিয় লেবু- কমলা, জাম্বুরা এবং অন্যান্য সাইট্রাস ফলে প্রচুর পরিমাণে এনজাইম রয়েছে। এগুলো আমাদের শরীরে ঘটে যাওয়া অনেক বিপাকীয় প্রক্রিয়া সম্পাদনে সহায়তা করে।,সাইট্রাস ফলের মধ্যে থাকা 'সাইট্রিক অ্যাসিড' একটি টক উপাদান। যা প্রাকৃতিক প্রিজারভেটিভ হিসেবেও ব্যবহৃত হয়। এটি প্রস্রাবের পিএইচ-এর মাত্রা পরিবর্তন থেকে শুরু করে কিডনিতে পাথরের বৃদ্ধি পর্যন্ত নিয়ন্ত্রণ করতে পারে।,শরীরের প্রতিটি কোষে থাকা ডিএনএ, ফ্রি র‍্যাডিকেলের সংস্পর্শে এলে ক্ষতি বা পরিবর্তিত হওয়ার ঝুঁকিতে থাকে; এই পরিবর্তনের ফলে শরীরে ক্ষতিকর কোষের বিস্তার ঘটতে পারে। ভিটামিন 'সি' ফ্রি র‌্যাডিক্যাল থেকে মুক্তি দিয়ে কোষের পরিবর্তন বন্ধ করতে পারে।,তাছাড়া সাইট্রাস ফলের মধ্যে প্রচুর ফাইবার থাকে। যা পরিপাকতন্ত্রের কার্যকারিতা ঠিক রাখতে সাহায্য করে এবং কোষ্ঠকাঠিন্য, খিটখিটে ভাব, ডায়াবেটিস, স্থূলতা এবং হৃদরোগসহ বিভিন্ন সমস্যা থেকে রক্ষা করে। ফাইবার রক্তে শর্করার মাত্রা নিয়ন্ত্রণ করে এবং উচ্চ কোলেস্টেরল কমায়। এটি শরীরের ওজন নিয়ন্ত্রণ করতেও সহায়তা করে।,সাইট্রাস ফল 'বি' কমপ্লেক্সে সমৃদ্ধ। ক্লান্তি, পেশীর দুর্বলতা, মুখের আলসার, দৃষ্টিশক্তির সমস্যা, স্মৃতিশক্তি কমে যাওয়া এবং সেই সঙ্গে বিষণ্ণতা 'বি' কমপ্লেক্সের ঘাটতির লক্ষণ।,টক ফলে থাকা একটি গুরুত্বপূর্ণ খনিজ পটাসিয়াম। যা পেশী সংকোচন এবং হৃদস্পন্দন নিয়ন্ত্রণ করে। এগুলো উচ্চ রক্তচাপে আক্রান্ত ব্যক্তিদের রক্তচাপ কমাতেও সাহায্য করে।,যারা সুস্থ ত্বক চান তাদের জন্য সাইট্রাস ফল খুবই উপকারি। কারণ এটি ত্বকের কোষের ক্ষয় থেকে রক্ষা করে। ত্বক এবং চুলের জন্য গুরুত্বপূর্ণ উপাদানগুলোর মধ্যে একটি হলো অ্যান্টি-এজিং বৈশিষ্ট্য। তা ছাড়া মসৃণ-উজ্জ্বল ত্বকের সুবিধার কারণে সাইট্রাস ফলগুলো খুবই কার্যকর।
এসব ফল সরাসরি খাওয়া বা জুস করে খাওয়ার মাধ্যমে সবচেয়ে বেশি সুফল পাওয়া যায়।,সাইট্রাস ফলের বীজ থেকে সাইট্রাস তেল তৈরি হয়। অ্যারোমাথেরাপিতে এই তেল খুবই কার্যকারি। এ ছাড়া নারিকেল বা অলিভ অয়েলের মতো সাধারণ তেলের সঙ্গে কয়েক ফোঁটা সাইট্রাস তেল মেশানো হলে ত্বকের আর্দ্রতাভাব বৃদ্ধি পায় এবং চুলের বৃদ্ধি উন্নত হয়।,সাইট্রাস ফল খুবই পুষ্টিকর, ভিটামিন-সমৃদ্ধ খাদ্য, তবে এটি পরিমিত পরিমাণে গ্রহণ করা প্রয়োজন। এই ফলগুলোতে প্রচুর পরিমাণে অ্যাসিড থাকে, যা পেটে জ্বালাপোড়া করতে পারে, বিশেষত গ্যাস্ট্রোইসোফেজিয়াল রিফ্লাক্স রোগে আক্রান্ত ব্যক্তিদের জন্য এটি বেশি সমস্যার সৃষ্টি করতে পারে।,অনুবাদ করেছেন ফাবিহা বিনতে হক"
খাবার পাতে ফুল,"উপহারের কথা এলে ফুলের কথা মনে পড়ে। প্রেয়সীর চুলের কথা মনে হলে ভুলে যাওয়া ফুলের কথা মনে পড়ে। বহুদিন আগের কুড়িয়ে পাওয়া ফুল হঠাৎ করেই ডায়েরি বা কবিতার বই থেকে উঁকি মারে অলস বিকেলে। ফুলকে নিয়ে কাব্যকথা, গান, স্মৃতির ভাণ্ডার কত কিছুই তো আছে। রসনায়ও যদি ফুলের অবদান থাকে তবে কেমন হয়?,শ্রান্ত দুপুর। এক প্লেট ধোঁয়া ওঠা ভাতে ছড়িয়ে দেওয়া এক চিমটি লবণ, ভাতের ঢিবিতে সগৌরবে দাঁড়িয়ে আছে সদ্য ভাজা দুটো শুকনো মরিচ। পাশেই রাখা একটা হলদে রঙের বড়া। এখনো বেশ মুচমুচে। একটা ছোট হাতলের মতো সবুজ ডাঁটাও দেখা যাচ্ছে। উৎসুক হয়ে তাতে কামড় দিতেই হাসিমুখে রাঁধুনী জানান দিলেন, ওটা কুমড়ো ফুলের বড়া। সুস্বাদে চোখ বন্ধ হয়ে যেতে খেয়াল হয় হাইস্কুলে পড়া সেই কবিতাখানা, 'কুমড়ো ফুলে ফুলে নুয়ে পড়েছে লতাটা…'। তবে কি সেই দুখিনী মাও ছেলের জন্য কুমড়ো ফুলের বড়া ভেজে দিতেন? কে জানে!,সৌন্দর্য অবলোকন বা ঘ্রাণ গ্রহণের পাশাপাশি এই আরেকটি কাজেও ফুল বেশ সক্রিয় ভূমিকা পালন করে। অন্তত বাংলাদেশে তো বটেই। আজকের এই লেখায় জেনে নেওয়া যাবে এমন কিছু ফুলের কথা, যা দিয়ে রসনাবিলাসে যুক্ত হবে এক ফুলেল মাত্রা। ফুলদানি নয়, খাবার পাতে থাকবে ফুলেল সৌরভ।,শাপলা,বাংলাদেশের জাতীয় ফুলটি শুধু বিভিন্ন জলাশয়ের শোভাবর্ধনই করে না, স্বাদে ও পুষ্টিগুণে সৌন্দর্য বাড়িয়ে তোলে আমাদের বিচিত্র খাদ্যতালিকার। শাপলার মূল ফুলেল অংশটি চালের গুঁড়া বা বেসন দিয়ে ডুবো তেলে ভেজে বড়া খেতে দারুণ লাগে। তেমনি এর ডাঁটাগুলোও ফেলে দেওয়ার নয়। কেটে, হালকা ভাপে সেদ্ধ করে শুঁটকি বা মাছসহ বা অন্য কোনো বাড়তি জিনিস ছাড়া, সাধারণ মশলাপাতি দিয়ে প্রচলিত পদ্ধতিতে তরকারি রান্না করে খাওয়া যায়। তবে শাপলার ডাঁটা তরকারি খেতে সবচেয়ে ভালো লাগে শিং-মাগুরের মতো 'জিয়ল' মাছের সঙ্গে। কাজে লাগে শাপলার ফলও। এ ফলের মধ্যে থাকা দানাসদৃশ 'ঢ্যাপ' দিয়ে গ্রামের উৎসব বাড়িতে এক সময় খই ও নাড়ু তৈরি করা হতো। তবে সেসব চর্চা এখন অনেকটাই বিলুপ্তির পথে।,জলপদ্ম,অনেকটা শাপলার মতো এই জলজ ফুলটিও খাবার পাতে মাঝেমাঝে উঠে আসে। তবে ফুলের চেয়ে এর ডাঁটাই খাদ্য হিসেবে বেশি জনপ্রিয়। রান্না করার নিয়ম শাপলার ডাঁটার মতোই। তবে বাড়তি কোনো আমিষ ছাড়া সবজি হিসেবেও অনেকেই খেতে ভালোবাসেন জলপদ্মের ডাঁটা।,বকফুল,অন্য ফুলেরা যখন সৌন্দর্য বৃদ্ধির উপাদান হিসেবে নিজেদের জায়গা করে নিয়েছে, তখন বকফুল রয়ে গেছে বাঙালির হেঁশেলেই। তথাকথিত পুষ্পজগতে অনেকটা অবহেলিত এই ফুলের রঙ সাদা আর আকৃতি অনেকটা বাঁকানো বকের দেহের মতো বলে নাম হয়েছে বকফুল। এই ফুলটি শিম, মোটরগোত্রীয় হলেও গাছের ধরন আলাদা। ময়মনসিংহ অঞ্চলে এর জনপ্রিয়তা অন্যান্য স্থানের চেয়ে বেশি। এক সময় উঠোনে বকফুলের গাছ ছিল পরিচিত দৃশ্য। খেতে বসার আগে দুটো বকফুল ভেজে নিলে খাওয়ার এক পদ নিয়ে চিন্তা কম করতে হয়। বেশিরভাগ সময় যদিও ফোটার আগেই ভোজনরসিকদের পেটে যায় এ ফুল, তবে ফোটার পর খাওয়ার রীতিও রয়েছে।,কলার ফুল,পাকা কলা, কাঁচা কলা, কলাগাছের ভেতরের অংশ বা থোড়, মোচা- রাঁধুনির কারিকুরিতে এই সবকিছুই কোনো না কোনোভাবে খাদ্য হিসেবে রূপ নিতে পারে। সবশেষে যে মোচার কথা বলা হলো, সেটিই মূলত কলার ফুল। পরতে পরতে সাজানো নৌকার মতো দেহে রহস্য করে ধরা থাকে ফুলগুলো। অনেক কষ্ট করে বাছতে হয় বলে অনেকে এড়িয়ে চলেন এটি। কিন্তু যাদের কাছে অনেক সময় আর রান্নাবান্নার শখ আছে, তাদের জন্য এ এক মজার চ্যালেঞ্জ।,ধৈর্য ধরে সেসব ফুলের খোসা ছাড়িয়ে প্রথমেই হালকা ভাপে সেদ্ধ করে নিতে হয়। নইলে তিতকুটে ভাব থেকে যায়। অবশ্য চাঁপাকলার ফুল হলে তিতকুটে বা কষা ভাব নিয়ে চিন্তা করতে হয় না। প্রাথমিক প্রস্তুতি নেওয়া হলে তরকারি নয়তো ভাজাভুজির জন্য তৈরি করা হয় সুস্বাদু এ মোচা। অনেকে আবার দ্বিগুণ ধৈর্য ধরে প্রথমে ভেজে ডালের বড়ার মতো করে নেন, তারপর তরকারিতে ছেড়ে দেন। এতে করে স্বাদটা আরো বেড়ে যায়।,কুমড়ো ফুল,লেখার শুরুতে যে খাদ্যবস্তুর কথাটি বলা হয়েছিল, তাই দিয়ে শেষ করা যাক। কুমড়ো ফুলের জনপ্রিয়তা বুঝতে ধার করা হলো হুমায়ূন আহমেদ রচিত উপন্যাস 'নবনী'র শুরুর দিকের একটি অংশ–,'তার এক হাতে চিঠি, অন্য হাতে প্লেটভর্তি কুমড়ো ফুলের বড়া। এই খাদ্যদ্রব্যটি আমার একার নয়, বাবারও প্রিয়। কোনো বিশেষ আনন্দের ব্যাপার হলে ফুলের বড়া তৈরি হয়।',খাদ্যরসিক এই লেখকেরও যে ফুলের বড়ার প্রতি দুর্বলতা ছিল, তা বেশ বোঝা যাচ্ছে। প্রচলিত কথা আছে, সচরাচর 'মেয়ে কুমড়ো ফুল' খাওয়া হয়, পুরুষ ফুল নয়। আর ডুবো তেলে বড়া ভেজে খাওয়া ছাড়াও অনেকে তরকারিতে এ ফুল দিয়ে থাকেন। তবে ভাজাপোড়া প্রিয় বাঙালির কাছে কুমড়ো ফুল বড়ার জনপ্রিয়তা সবসময়ই তুঙ্গে থাকে।,তাই ফুল খেয়ে ফেলেন বলেই পাঠক যাদের বড্ড বেরসিক ভাবছেন, তারা আদতে ভোজনরসিক বৈ আর কিছু নন!"
"জলবসন্ত কেন হয়, লক্ষণ ও প্রতিরোধ","শীতের শেষে বসন্তের আগমনে বাংলাদেশে জল ও গুটি—এই ২ ধরনের বসন্ত রোগের প্রাদুর্ভাব দেখা যেত একসময়। বিশ্ব স্বাস্থ্য সংস্থার মতে, জীবনহানিকর মারাত্মক গুটি বসন্ত ৪ দশক আগে পৃথিবী থেকে নির্মূল হয়ে গিয়েছে। তবে জলবসন্ত বা চিকেনপক্সের প্রাদুর্ভাব এখনো রয়েছে। বসন্ত ঋতু ছাড়া অন্য সময়েও এই রোগটি দেখা গেলেও তুলনামূলক আক্রান্তের সংখ্যা হিসেবে নগণ্য।,জলবসন্ত জীবনহানিকর মারাত্মক কোনো রোগ নয়। শিশু-বৃদ্ধ, নারী-পুরুষ নির্বিশেষে সব বয়সীদের এই রোগ হতে পারে। তবে শিশুদের ক্ষেত্রে আক্রান্ত হওয়ার ঝুঁকি বেশি। সাধারণত একবার আক্রান্ত হলে শরীরে রোগ প্রতিরোধ ক্ষমতা সৃষ্টি হয়। পুনরায় সংক্রমণের কারণে অনেক সময় হারপিজ জোস্টার নামে আরেকটি রোগ হয়ে থাকে।,কী কারণে হয়,জলবসন্ত বা চিকেনপক্স একটি সংক্রামক রোগ, যা ভেরিসেলা জোস্টার নামক একটি ভাইরাসের সংক্রমণ থেকে হয়ে থাকে।,কীভাবে ছড়ায়,আক্রান্ত ব্যক্তির হাঁচি-কাশি, ত্বকের সংস্পর্শ, ব্যবহৃত পোশাকের মাধ্যমে সংক্রমণ ছড়িয়ে থাকে। আক্রান্ত ব্যক্তির ত্বকে ফুসকুড়ি দেখা দেওয়ার ২ দিন আগে থেকে শুকিয়ে যাওয়া ফুসকুড়ির খোসা থেকেও অন্যরা সংক্রমিত হতে পারে। আক্রান্ত ব্যক্তির হাঁচি-কাশি ও ফুসকুড়ির খোসা বাতাসে বাহিত হয়েও এই রোগ ছড়াতে পারে। আক্রান্ত ব্যক্তির রোগের লক্ষণ প্রকাশের আগেই এটি ছড়াতে শুরু করে।,লক্ষণ,ভাইরাসটি শরীরে প্রবেশের ১০-১২ দিনের মধ্যেই লক্ষণ প্রকাশ হয়ে থাকে। ত্বকে প্রথমে ঘামাচির মতো গুটি উঠতে থাকে, যা ফুসকুড়িতে পরিণত হয়। ফুসকুড়ি দেখা দেওয়ার ২-৩ দিন আগে থেকেই শরীর ব্যথা অনুভূত হয়, জ্বর দেখা দেয়, পেটব্যথা হতে পারে। লালচে ফুসকুড়িতে চুলকানি ও জ্বালাপোড়া অনুভূতি হয়। ফুসকুড়িতে পানি জমে, যা পরবর্তীতে শুকিয়ে কালো বর্ণের খোসায় পরিণত হয়। কাশি ও পাতলা পায়খানাও হতে পারে। সাধারণত ২ সপ্তাহ থেকে ১ মাস পর্যন্ত এই রোগের স্থায়িত্ব হয়ে থাকে।,জটিলতা,আক্রান্ত শিশুর ক্ষেত্রে শ্বাসনালী ও পরিপাকতন্ত্রের সংক্রমণে জীবনহানির কারণ হতে পারে। ত্বকে জীবাণু সংক্রমণ হয়ে গর্তের সৃষ্টি করতে পারে।,প্রতিরোধ,আক্রান্ত ব্যক্তিকে আলাদা করে রাখতে হবে। যেকোনো বয়সীরা জলবসন্তের টিকা নিতে পারেন। একবার আক্রান্ত হলে সাধারণত পুনরায় সংক্রমণ হয় না।,চিকিৎসা,ভাইরাসজনিত রোগ বিধায় এই রোগের নির্দিষ্ট কোনো চিকিৎসার প্রয়োজন হয় না। সাবধানতা অবলম্বন ও পরামর্শ মেনে চললে এমনিতেই ভালো হয়ে যায়। তবে অনেক সময় লক্ষণ অনুযায়ী ওষুধ দেওয়া হয়। যেমন: জ্বর বা চুলকানি নিয়ন্ত্রণের জন্য। আবার রোগের তীব্রতার ওপর ভিত্তি করে কখনো কখনো ভাইরাস বা ব্যাকটেরিয়া নাশক ওষুধও দেওয়া হয়ে থাকে।,মনে রাখবেন জলবসন্ত বা চিকেনপক্স একটি খুবই সাধারণ তবে ছোঁয়াচে রোগ। সাবধানতা অবলম্বন ও চিকিৎসকের পরামর্শ মেনে চললে কোনো রকম জটিলতা ছাড়াই এ রোগ থেকে সুস্থতা লাভ করা যায়।,ডা. এম আর করিম রেজা, ত্বক ও সৌন্দর্য বিশেষজ্ঞ"
ফ্যাটি লিভারের লক্ষণ ও মুক্তির উপায়,"ফ্যাটি লিভার 'হেপাটিক স্টেটোসিস' নামেও পরিচিত। যকৃতে চর্বি জমা হলে সেটিকে ফ্যাটি লিভার বলে। লিভারে অল্প পরিমাণ চর্বি থাকা স্বাভাবিক। কিন্তু অতিরিক্ত চর্বি জমে গেলে তা বিভিন্ন ধরনের স্বাস্থ্য সমস্যা তৈরি করতে পারে।,ঢাকা সেন্ট্রাল ইন্টারন্যাশনাল মেডিকেল কলেজ হাসপাতালের পুষ্টিবিদ তাসনিম আশিকের কাছ থেকে চলুন জেনে নেই ফ্যাটি লিভার কেন হয়, এর লক্ষণ এবং কী ধরনের খাদ্যাভ্যাস মেনে চললে খুব সহজেই এই ফ্যাটি লিভার থেকে মুক্তি পাওয়া যেতে পারে।,ফ্যাটি লিভার সাধারণত ২ ধরনের হয়ে থাকে। একটি হলো অ্যালকোহলিক ফ্যাটি লিভার এবং আরেকটি হলো নন-অ্যালকোহলিক ফ্যাটি লিভার।,অ্যালকোহলিক ফ্যাটি লিভার সাধারণত যাদের অ্যালকোহল পান করার করার অভ্যাস আছে নিয়মিত, তাদের হয়ে থাকে৷,নন-অ্যালকোহলিক ফ্যাটি লিভার সাধারণত অনিয়ন্ত্রিত জীবনযাপন, অস্বাস্থ্যকর খাদ্যাভ্যাস, প্রয়োজনের অতিরিক্ত খাদ্য গ্রহণ, অতিরিক্ত চিনি, কার্বোহাইড্রেট, প্রসেসড ফুড, মুখরোচক খাবার বা অতিরিক্ত মসলাদার খাবার গ্রহণের ফলে হয়ে থাকে।,এ ছাড়াও বিভিন্ন স্টেরয়েড জাতীয় ওষুধ গ্রহণ করলেও ফ্যাটি লিভার হতে পারে। ডায়াবেটিক বা রক্তে কোলেস্টরলের মাত্রা বেশি থাকলেও ফ্যাটি লিভার হতে পারে৷ আবার একটা নির্দিষ্ট বয়সের পর অনেকে বংশগত কারণেও ফ্যাটি লিভারে আক্রান্ত হতে পারেন।,আমাদের দেশের মানুষের নন-অ্যালকোহলিক ফ্যাটি লিভার হওয়ার প্রবণতা বেশি দেখা যায়। বেশিরভাগ মানুষ বুঝতে পারেন না যে লিভারে ফ্যাট জমলে তা গুরুতর আকার নেয়। ফ্যাটি লিভার থেকে প্রথমে হেপাটাইটিস বা লিভারের প্রদাহ হয়। এরপর তা লিভার সিরোসিসের দিকে এগিয়ে যেতে থাকে। তবে শুরুতেই ফ্যাটি লিভারের লক্ষণগুলো জানতে পারলে অনেক গুরুতর সমস্যার সমাধান হতে পারে।,ঝুঁকিতে আছেন যারা-,● টাইপ টু ডায়াবেটিস আছে যাদের,● মেনোপজ শুরু হয়েছে এমন নারীদের,● স্থূলতা আছে যাদের,● শরীরে কোলেস্টেরলের মাত্রা যাদের বেশি,● দীর্ঘদিন ধরে উচ্চ রক্তচাপে ভুগছেন যারা,ফ্যাটি লিভারের লক্ষণ-,● অনিয়ন্ত্রিত বা অনিয়মিত খাদ্যাভাসের ফলে লিভারের ওপর চাপ পড়ে। ফলে হজমে সমস্যা হয় ও খাবারে অরুচি চলে আসে।,●  খাবার সময় বমি বমি ভাব হতে পারে,●  অনেক সময় পেট ফুলে যেতে পারে,●  পেট ফুলে যাওয়ার সঙ্গে শরীরের অন্যান্য অঙ্গ-প্রত্যঙ্গ ফুলে যেতে পারে,●  হঠাৎ করেই ওজন কমে যেতে পারে,●  ফ্যাটি লিভারের সমস্যা হলে মাথাব্যথা, ডিপ্রেশন বা মন খারাপ এসবও হতে পারে,যে ধরনের খাদ্যাভ্যাস মেনে চলতে হবে-,● অ্যালকোহলিক ফ্যাটি লিভারে যারা আক্রান্ত আছেন, তাদের প্রথমেই অ্যালকোহল গ্রহণ করা বন্ধ করতে হবে।,● আপনার যদি দুধ চা খাওয়ার অভ্যাস থাকে বা কনডেন্সড মিল্ক দিয়ে তৈরি চা বা কফি খাওয়ার অভ্যাস থাকে তাহলে সেই অভ্যাস পরিহার করতে হবে। ঘন দুধের তৈরি খাবার বা ফুলক্রিম মিল্ক খাদ্যতালিকা থেকে বাদ দিতে হবে।,● ফ্যাটি লিভার দূর করতে খাদ্যতালিকায় অবশ্যই ভিটামিন ও মিনারেল সমৃদ্ধ খাবার রাখতে হবে।,●ফাইবার সমৃদ্ধ খাবার আপনার হজমে সাহায্য করবে, ক্ষুধাটাকে দমিয়ে রাখবে এবং আপনার পেট অনেক বেশি সময় পর্যন্ত ভরা থাকবে৷ তাই খাদ্যতালিকায় অবশ্যই পর্যাপ্ত পরিমাণে ফাইবার সমৃদ্ধ খাবার রাখতে হবে।,● বিভিন্ন রঙের শাকসবজি খাদ্যতালিকায় রাখতে হবে। যেমন - বিটরুট, গাজর, মিষ্টি কুমড়া, শিম, বরবটি, ব্রকলি ইত্যাদি। এছাড়াও আমাদের দেশে বিভিন্ন ধরনের দেশীয় শাক পাওয়া যায়। আপনার প্রতিদিনের খাদ্য তালিকায় রাখতে পারেন যেকোনো একটি দেশীয় শাক।,● অনেকেই ভেবে থাকেন ফ্যাটি লিভার হলে প্রোটিন গ্রহণ একদমই কমিয়ে দিতে হবে। এটা একটা ভ্রান্ত ধারণা। আপনাকে অবশ্যই উন্নত মানের প্রোটিন খাদ্য তালিকায় রাখতে হবে। তবে কিছু বিষয়ে লক্ষ্য রাখতে হবে। যেমন - যে মাছটি খাচ্ছেন সেই মাছের একেবারে চর্বির অংশটি বাদ দিয়ে খেতে হবে। অনেকেই মুরগির চামড়া খেতে পছন্দ করেন, তবে ফ্যাটি লিভার হলে অবশ্যই মুরগি চামড়া ছাড়িয়ে খেতে হবে৷ আপনি মাঝেমধ্যে গরুর মাংস খেতে পারেন, তবে সেক্ষেত্রে চর্বির অংশটি বাদ দিয়ে শুধু সলিড ১ বা ২ টুকরো মাংস খেতে পারবেন ১ বেলা।,● আপনার প্রতিদিনের খাদ্যতালিকায় একটি সেদ্ধ ডিম রাখতে পারেন। ডেইরি প্রোডাক্টের এর মধ্যে খেতে পারেন টক দই, নন ফ্যাট মিল্ক।,● এছাড়াও দেশীয় মৌসুমী বিভিন্ন ফল আপনার খাদ্যতালিকায় যোগ করতে পারেন।,●  খাবার তৈরিতে তেলের ব্যবহার কমাতে হবে। অতিরিক্ত তৈলাক্ত ও মসলাজাতীয় খাবার কম খেতে হবে।,"
"বিমানে উঠলে শিশুরা কাঁদে কেন, করণীয় কী","অনিচ্ছুক কোনো বাচ্চাকে সঙ্গে নিয়ে বিমানে চড়ার মতো যন্ত্রণাদায়ক ব্যাপার কমই আছে। বাচ্চার কান্নার শব্দে বিমানের যাত্রীরা অস্বস্তিতে পড়েন এবং ছোট বাচ্চার এমন চিৎকারে লজ্জায় ভুগতে থাকেন পিতা-মাতাও।,এতে বিরক্তি প্রকাশ করতে থাকেন কাছাকাছি আসনের যাত্রীরাও। এমনকি সদা হাস্যোজ্জ্বল ফ্লাইট অ্যাটেনডেন্টরাও ভেতরে ভেতরে তাদের রাগ লুকিয়ে রাখেন।,শিশুর বিমানে কাঁদার অনেক কারণ থাকতে পারে। হতে পারে অস্বস্তি, ক্লান্তি, ক্ষুধা, একাকীত্ব, একঘেয়েমি, রাগ, ব্যথা এবং সাধারণ অস্থিরতার অনুভূতি। কিন্তু প্রধান একটি কারণ হলো কানে ফটফট শব্দ।,দ্য হেলথ জার্নালের মতে, ফ্লাইটে বাচ্চাদের অস্বস্তির সবচেয়ে সাধারণ কারণ হলো কেবিনের চাপ তাদের সংবেদনশীল কানে চাপ দেয়। বাচ্চাদের কান প্রাপ্তবয়স্কদের কানের তুলনায় বেশি সংবেদনশীল এবং তারা কানের ওপর বাতাসের চাপকে প্রাপ্তবয়স্কদের মতো করে সামঞ্জস্য করতে পারে না।,প্রাপ্তবয়স্কদের কান এবং শিশুদের কানের মধ্যে একটি মৌলিক শারীরবৃত্তীয় পার্থক্য রয়েছে। যেখানে শিশুর অপরিণত ইউস্টাচিয়ান টিউব একটি মুখ্য ভূমিকা পালন করে।,এই টিউব হলো একটি নল যা মধ্যকর্ণ ও নাসোফ্যারিনক্সের বা উপরের গলা এবং অনুনাসিক গহ্বরের পিছনের অংশের সঙ্গে সংযোগ ঘটায়। এটিই মধ্যকর্ণে চাপ নিয়ন্ত্রণ করে, বাইরে থেকে আসা চাপ সমন্বয় করতে সাহায্য করে।,প্রাপ্তবয়স্কদের ক্ষেত্রে এই টিউবটি সাধারণত বেশিরভাগ সময় বন্ধ থাকে, শুধু চিবাতে, গিলতে এবং হাই তোলার জন্য খোলা থাকে। এই প্রক্রিয়াগুলোর জন্য মধ্যম কান এবং নাসোফারিনক্সের মধ্যে বায়ু পৌঁছাতে পারে।,বলা হয় বিমানে হাই তোলা বাতাসের অতিরিক্ত চাপকে উপশম করতে সাহায্য করে। অ্যারো কর্নারের (ওয়েবসাইটটি বিমানচালনার সমস্যাগুলো সাধারণ মানুষের জন্য সহজে বোধগম্য করে) মতে, একটি শিশুর ইউস্টাচিয়ান টিউব ততটা শক্তিশালী না বা ভালোভাবে বিকশিত না। তাই এই প্রক্রিয়াটি বাচ্চারা ভালোভাবে সম্পাদন করতে পারে না, এভাবে চাপযুক্ত প্লেনের কেবিনে অনুভূত বাহ্যিক চাপ তাদের কানে ধাক্কা দেয় এবং আঘাত করে।,তবে এ ক্ষেত্রে হেডফোন প্লেনে শিশুদের সাহায্য করে। অ্যারো কর্নারের মতে, শূন্য থেকে ২ বছর বয়সে শিশুদের শ্রবণশক্তি বিকশিত হতে থাকে। তাই বিমানে ভ্রমণের সময় শিশুদের হেডফোন বা ছোট ইয়ারপ্লাগ এক্ষেত্রে সহায়তা করে।,শিশুদের শান্ত করার জন্য বাবা-মা বোতলে শিশুদের খাবার বা শান্ত করার মতো কোনো বস্তু রাখতে পারেন বা বুকের দুধ খাওয়াতে পারেন।,এ ছাড়া, বিমানের কেবিনের ভেতর শব্দের মাত্রা তীক্ষ্ণ হয়, বিশেষ করে উড্ডয়নের সময়। বাবা-মায়েরা এই প্রকট শব্দ শিশুর কানে প্রবেশ সীমিত করতে তুলোর বল ব্যবহার করার কথাও বিবেচনা করতে পারেন। এটি শিশুদের ঘুমাতে সাহায্য করতে পারে।,তবে, শিশুর কানের এই যন্ত্রণা ক্ষণস্থায়ী- এটি দীর্ঘস্থায়ী সমস্যা সৃষ্টি করে না। কয়েক মিনিটের মধ্যেই বিষয়টি সহজ হয়ে যায়, কারণ ইউস্টাচিয়ান টিউবগুলো এক সময় কানের পর্দার উভয় পাশের বাতাসের চাপের সামঞ্জস্য করে দেয়।,অনুবাদ করেছেন তানজিনা আলম"
গর্ভাবস্থার শেষ ৩ মাসের সতর্কতা ও খাদ্য তালিকা,"গর্ভাবস্থার শেষ ৩ মাসকে বলা হয় থার্ড ট্রাইমেস্টার বা তৃতীয় ত্রৈমাসিক কাল। এ সময় একজন গর্ভবতী মায়ের খাবার তালিকা কেমন হবে চলুন ঢাকা মেডিকেল কলেজ অ্যান্ড হাসপাতালের স্ত্রীরোগ ও প্রসূতি বিশেষজ্ঞ ডাক্তার ইশরাত জেরিনের কাছ থেকে তা জেনে নিই।,ডাক্তার ইশরাত জেরিন জানান, রক্ত জমাট বাঁধার জন্য ভিটামিন কে অপরিহার্য, যা প্রসবের পর অত্যন্ত গুরুত্বপূর্ণ। তাই থার্ড ট্রাইমেস্টারে প্রচুর পরিমাণে ভিটামিন কে সমৃদ্ধ খাবার খাওয়া প্রয়োজন। যাতে সন্তান জন্মদানের সময় এই ভিটামিনের ঘাটতি না হয়।,ফার্স্ট এবং সেকেন্ড ট্রাইমেস্টারের মতো রক্তস্বল্পতা প্রতিরোধ করার জন্য আপনার থার্ড ট্রাইমেস্টারেও আয়রন একটি গুরুত্বপূর্ণ পুষ্টি উপাদান। আপনি যদি রক্তস্বল্পতায় আক্রান্ত হন এবং এই অবস্থার চিকিৎসা না করা হয় তাহলে সময়ের আগেই প্রসব হওয়ার আশঙ্কা বেড়ে যায়।,গর্ভাবস্থায় শেষ ৩ মাসে শিশুর ওজন দ্রুত বাড়তে থাকে। এজন্য এই সময়ে স্বাস্থ্যকর খাবার খেতে হবে। ফার্স্ট ও সেকেন্ড ট্রাইমেস্টারের তুলনায় এ সময় ক্যালরি চাহিদাও কিছুটা বেড়ে যায়। তাই এ সময় অন্তত ৪০০ ক্যালরি অতিরিক্ত গ্রহণ করতে হবে।,চর্বি ও অন্যান্য যেসব খাবার দ্রুত ওজন বাড়ায় সেগুলো এড়িয়ে চলতে হবে। এই সময় ডাক্তার মা ও শিশুর ওজনের ওপর ভিত্তি করে ডায়েট গ্রহণের পরামর্শ দিয়ে থাকেন। যদি শিশুর ওজন প্রয়োজনের চেয়ে কম হয় তাহলে প্রোটিন সমৃদ্ধ খাবার খাওয়ার পরামর্শ দিতে পারেন।,শেষ ৩ মাসের খাদ্য তালিকা,এই সময়টাতে শিশুর ওজন দ্রুত বৃদ্ধি পাওয়ার ফলে পুষ্টির চাহিদা বেড়ে যায়। আর এজন্য গর্ভবতী মাকে এ সময় অবশ্যই পুষ্টিকর খাবার খেতে হবে।,● থার্ড ট্রাইমেস্টারে রক্তস্বল্পতা হওয়ার আশঙ্কা রয়েছে। তাই বেশি বেশি আয়রনযুক্ত খাবার খেতে হবে। বাদাম, কলা, ডাবের পানি, পালং শাক, মটরশুঁটি, মসুর ডাল, সবুজ শাকসবজি, ফলমূল ইত্যাদি খাবারে প্রচুর পরিমাণে আয়রন আছে। সর্বাধিক পরিমাণে আয়রন শোষণে প্রয়োজন ভিটামিন সি। সাইট্রাস ফলে প্রচুর পরিমাণে ভিটামিন সি থাকে।,● এ সময় ক্যালসিয়াম এবং ভিটামিন ডির চাহিদা বেড়ে যায়। ক্যালসিয়াম শোষণের জন্য ভিটামিন ডি যুক্ত খাবার যেমন- ডিমের কুসুম, গরু ও খাসির কলিজা, মাশরুম, কমলা, মাল্টা ইত্যাদি খাদ্য তালিকায় রাখতে হবে। সেইসঙ্গে ডাক্তারের পরামর্শ নিয়ে ভিটামিন ডি সাপ্লিমেন্ট গ্রহণ করতে হবে। এ ছাড়াও প্রতিদিন সকাল ১০ টা থেকে বিকাল ৩টার মধ্যে অন্তত ১০ থেকে ১৫ মিনিট গায়ে রোদ লাগাতে হবে৷,● শিশুর হাড়কে মজবুত করার জন্য প্রয়োজন ক্যালসিয়াম। ডেইরি মিল্ক, ব্রকলি, বাদাম,দই ইত্যাদি খাবারে প্রচুর পরিমাণে ক্যালসিয়াম থাকে যা গর্ভবতী মায়েদের ক্যালসিয়ামের যোগান দিতে পারে।,●  এ সময়ে প্রয়োজন বাড়তি ক্যালরি। কিসমিস, খেজুর ইত্যাদি শুকনো ফল যোগান দেবে বাড়তি ক্যালরির।,●  মাছ, ডিম, ডাল ও অন্যান্য প্রোটিন জাতীয় খাবার কতটুকু পরিমাণে খেতে হবে সেটা নির্ভর করবে শিশুর ওজনের ওপর। ডাক্তার প্রয়োজনীয় পরীক্ষা-নিরীক্ষার মাধ্যমে শিশুর ওজন জানার পর প্রোটিন জাতীয় খাবার কতটুকু পরিমাণে খেতে হবে সেটা নির্ধারণ করে দেবেন।,●  এ সময় খেতে হবে ফাইবার সমৃদ্ধ খাবার। ফাইবার কোষ্ঠকাঠিন্য দূর করতে সাহায্য করবে। বাদামি চাল, শাকসবজি, মটরশুটি, নারিকেল, কাজু বাদাম, চিনাবাদাম ইত্যাদি খাবারে ফাইবার আছে।,●  এ সময়ে বাড়তি পুষ্টির চাহিদা মেটাতে ডাক্তারের পরামর্শ অনুযায়ী ফলিক অ্যাসিড, আয়রন, ক্যালসিয়াম সাপ্লিমেন্ট গ্রহণ করা যেতে পারে।,গর্ভাবস্থায় যেসব খাবার খাওয়া উচিত নয়,গর্ভাবস্থায় কিছু খাবার এড়িয়ে চলা উচিত। যেমন-,● কাঁচা বা আধাসেদ্ধ শাকসবজি গর্ভাবস্থায় খাওয়া উচিত নয়। খাবারের কারণে বদহজম যেন না হয় সেদিকে খেয়াল রাখতে হবে। অবশ্যই শাকসবজি খেতে হবে কিন্তু সেটা তাজা ও ভালোভাবে রান্না করা হতে হবে।,● যেহেতু গর্ভাবস্থায় বিশেষ করে থার্ড ট্রাইমেস্টারে উচ্চ রক্তচাপের একটা ঝুঁকি থাকে তাই খুব বেশি লবণ খাওয়া যাবে না। তাছাড়া লবণ ও অন্যান্য লবণযুক্ত খাবার বেশি খাওয়ার ফলে পায়ে পানি আসতে পারে।,●  এ সময় ঝাল, ঝাঁঝালো, তৈলাক্ত ও ক্যাফেইন জাতীয় খাবার খাওয়া উচিত নয়।,●   গর্ভাবস্থায় উচ্চ শর্করা জাতীয় খাবার না খাওয়াই ভালো। কারণ গর্ভাবস্থায় ডায়াবেটিসের ঝুঁকি রয়েছে। তাই মিষ্টি, মিষ্টি জাতীয় খাবার অথবা উচ্চ শর্করা জাতীয় খাবার খাওয়া উচিত নয়।,তবে মনে রাখবেন, প্রতিটি মানুষের শরীর আলাদা ধরনের। তাই গর্ভধারণের পর খাদ্যাভ্যাসের বিষয়ে আপনার নিয়মিত চিকিৎসকের সঙ্গে কথা বলে নেবেন।,"
"জরায়ুমুখ ক্যানসার কী, প্রতিরোধে যা করবেন","নারীদের যত ধরনের ক্যান্সার হয় তার মধ্যে জরায়ুমুখের ক্যানসার অন্যতম। বাংলাদেশে প্রতিবছর জরায়ুমুখের ক্যানসারে হাজার হাজার নারী আক্রান্ত হন এবং মৃত্যুবরণ করেন।,২০১৮ সালের ইন্টারন্যাশনাল এজেন্সি অব রিসার্স অন ক্যানসার-এর (আইএআরসি) এর তথ্য মতে, বাংলাদেশে প্রতি বছর ১২ হাজারের বেশি নারী জরায়ুমুখ ক্যানসারে আক্রান্ত হন এবং প্রায় সাড়ে ৬ হাজার নারী মারা যান সার্ভিকাল ক্যানসার বা জরায়ুমুখ ক্যানসারে।,একটু সচেতন থাকলেই খুব সহজে জরায়ুমুখ ক্যানসার প্রতিরোধ করা সম্ভব হয়। জরায়ুমুখ ক্যানসার প্রতিরোধ বিষয়ে গণস্বাস্থ্য সমাজভিত্তিক মেডিকেল কলেজের অধ্যাপক ডাক্তার দেলোয়ার হোসেনের কাছ থেকে চলুন জেনে নেই -,জরায়ুমুখ ক্যানসার হয় এক ধরনের ভাইরাসের আক্রমণে, যার নাম প্যাপিলোমা ভাইরাস। সাধারণত এই ভাইরাসটি ছড়ায় ওই ভাইরাস আছে এমন কারও সাথে যৌন মিলনের ফলে। যৌন মিলনের সময় পুরুষদের কাছ থেকে নারীদের দেহে এই ভাইরাসটি ঢুকে যায়। তবে ভাইরাস শরীরে ঢোকার সঙ্গে সঙ্গে ক্যানসারহয় না। ক্যানসার হতে বেশ কয়েক বছর লাগতে পারে।,জরায়ুমুখ ক্যানসারের মূল অসুবিধে হলো এটি শেষ পর্যায়ে গেলেই শুধু ব্যথা দেয়। প্রাথমিক পর্যায়ে লক্ষণগুলোকে অনেকেই মাসিকের মেয়েলি সমস্যা বলে মনে করেন। ক্যানসার যখন একেবারে শেষ পর্যায়ে চলে যায় তখন রোগটা অনেকদূর ছড়িয়ে যায়।,যারা ঝুঁকিতে আছেন,লক্ষণ,প্রতিরোধ ব্যবস্থা,"
তপুর পাট পাতার চা,"নব্বইয়ের দশকে টাঙ্গাইলের আগ এলাসিন গ্রামের বাসিন্দা জাকির হোসেন তপু যুক্তরাষ্ট্রে যান। চাকরির পাশাপাশি সেখানে তিনি বিকল্প ওষুধ নিয়ে পড়াশোনা করেন। দেশে ফেরার পর তিনি নিজ গ্রামে কালিজিরা, ত্রিফলা (আমলকি, হরিতকি ও বহেরা) এবং সজিনাসহনানা ভেষজ সামগ্রী নিয়ে কাজ শুরু করেন।,এই সময়ে বাংলাদেশে পাটের বহুমুখী ব্যবহার দিন দিন বাড়তে থাকে। এর এক সংযোজন পাট-পাতার চা।,বাংলাদেশ পাট গবেষণা ইনস্টিটিউটের (বিজেআরআই) বিজ্ঞানীদের মতে, এই ভেষজ পানীয়তে পালং শাকের চেয়ে ৩০ শতাংশ বেশি ক্যালরি আছে। এতে আরও আছে আয়রন, ভিটামিন সি, ভিটামিন ডি ও অ্যান্টি-অক্সিডেন্ট।,২০১৪ সালে তপু পাট পাতা নিয়ে কাজ শুরু করেন। তিনি দ্য ডেইলি স্টারকে বলেন, 'আমাদের পূর্বপুরুষরা রোগের বিরুদ্ধে লড়াই করতে যেসব ভেষজ ব্যবহার করতেন আমি সেগুলো নিয়ে আগ্রহী ছিলাম। তবে আমি ""সবুজ চা""র উপকারিতা ও সম্ভাবনা সম্পর্কে জানতে পারি, যা পাট পাতা থেকে হতে পারে।',তপু এরপর খাদ্য ও পুষ্টি প্রতিষ্ঠান 'মহিমা প্রোডাক্টস' প্রতিষ্ঠা করেন। গত কয়েক বছর ধরে প্রতিষ্ঠানটি পাট পাতার চা প্রক্রিয়া ও বাজারজাত করে আসছে।,তপু জানান, তিনি দেশীয় পাটের পাতা থেকে সম্পূর্ণ অর্গানিকভাবে ভেষজ পানীয় তৈরি করছেন। গুঁড়ো পাতা পুরোপুরি স্বাস্থ্যকর। সেগুলো আধুনিক টি ব্যাগ আকারে বাণিজ্যিকভাবে বাজারজাত করা হচ্ছে।,তিনি ঢাকার জুট ডাইভারসিফিকেশন প্রমোশন সেন্টারে (জেডিপিসি) এ পণ্য বিক্রি করেন। স্বায়ত্তশাসিত সরকারি সংস্থা জেডিপিসি বাংলাদেশে পাটের ব্যবহারের প্রচার ও বহুমুখীকরণের কাজ করে। জেডিপিসির মেলায় তপুর ভেষজ চা নিয়মিত প্রদর্শিত হয়।,ঢাকা ও টাঙ্গাইলসহ দেশের অন্যান্যস্থানে পাট পাতার এই পানীয় পাওয়া যায়।,জেডিপিসির পরিচালক (বাজার গবেষণা ও উন্নয়ন) সীমা বোস অধরা ডেইলি স্টারকে বলেন, 'প্রধানমন্ত্রী শেখ হাসিনার মাধ্যমে স্কটল্যান্ডের গ্লাসগোতে জলবায়ু সম্মেলনে অতিথিদের উপহার হিসেবে তপুর পাটের চা পাঠানো হয়েছিল।','উপকারিতার কথা বিবেচনা করলে পাট-পাতার পানীয়টির সম্ভাবনা অনেক' উল্লেখ করে তিনি জানান, সরকারি প্রতিষ্ঠানের পাশাপাশি উচ্চপদস্থ ব্যক্তিরাও আমাদের কাছ থেকে পাট-পাতার চা কিনছেন।,তিনি মনে করেন, পণ্যটির প্রসারের জন্য আরও প্রচার প্রয়োজন। এর রপ্তানির সম্ভাবনাও অনেক।,টাঙ্গাইলে তপুর কারখানা ঘুরে দেখা যায়, কয়েকজন শ্রমিক শিফটভিত্তিক কাজ করছেন। কারখানার কাছে জমিতে পাট চাষ করা হয়। পরিপক্ব পাটের পাতা সংগ্রহ করে সেগুলো জীবাণুমুক্ত করার পর নির্দিষ্ট তাপমাত্রায় শেডের নিচে শুকানো হয়।,সবশেষে চা বানানোর জন্য শুকনো পাতা মেশিনের ভেতরে রাখা হয়। এরপর সেগুলোকে টি ব্যাগে ভরে প্যাকেটজাত করা হয়। প্রতি প্যাকেটের দাম ২০০ টাকা। একটি প্যাকেটে ৩০টি টি-ব্যাগ থাকে।,টাঙ্গাইলের উদ্যোক্তা ফোরামের সদস্য মির্জা মাসুদ রুবেল ডেইলি স্টারকে বলেন, 'এ ধরনের উদ্যোগকে সরকারি ও বেসরকারি সংস্থার উৎসাহিত করা উচিত। পাট-পাতার চা স্বাস্থ্যের জন্য উপকারী। কোষ্ঠকাঠিন্য, ডায়াবেটিস, ক্যানসার ও বার্ধক্যজনিত সমস্যা মোকাবিলায় সাহায্য করে।',টাঙ্গাইলের বহুমুখী পাট শিল্প উদ্যোক্তা সেবা কেন্দ্রের সেন্টার ইনচার্জ মোহাম্মদ মেহের হোসেন ডেইলি স্টারকে বলেন, 'জাকির হোসেন তপু এখন দেশের একমাত্র পাট চা উৎপাদনকারী। পণ্যটির আরও প্রচার প্রয়োজন।',তিনি আরও বলেন, 'এর আগে, পণ্যটির প্রচারের জন্য সরকারি অফিসের সংশ্লিষ্ট কর্তৃপক্ষকে পাটের চা দিয়ে অতিথিদের আপ্যায়নের অনুরোধ করা হয়েছিল।'"
 পিঠা: বাঙালির সংস্কৃতি ও ঐতিহ্য,"প্রত্যেক দেশেরই একটি ঐতিহ্যবাহী মিষ্টান্ন থাকে যা তাদের খাদ্য ও সংস্কৃতির প্রতিনিধিত্ব করে। বাংলাদেশের ক্ষেত্রে তা নিঃসন্দেহে পিঠা। আমাদের জন্য পিঠা শুধু একটি খাবারই নয়, স্মৃতির ভাণ্ডারও বটে।,শৈশবে শীতকাল মানেই যেন ছিল মায়ের হাতের বিভিন্ন স্বাদ ও নকশার পিঠা আর সেই পিঠাগুলোর পেছনে ইতিহাসের গল্প শোনা। অথবা ধোঁয়া উঠা গরম চিতই পিঠার সঙ্গে মাংসের ঝোল দিয়ে মজাদার নাস্তা।,এখন শীতকালে শহরের সবখানেই ঠেলাগাড়ি ও ভ্যানে চিতই পিঠা বিক্রি করা হয়, সঙ্গে থাকে হরেক রকমের ভর্তার সমাহার। থাকে চিংড়ি, সরিষা, শুঁটকি, ধনে পাতাসহ অসংখ্য স্বাদের ভর্তা। আর যারা মিষ্টিপ্রেমী তাদের জন্য তো ধোঁয়া উঠা গরম গরম গুড়, মালাই ও নারকেলে ভরা ভাপা পিঠা থাকেই।,রাস্তার পাশে দাঁড়িয়ে আমরা পিঠা খাই বা বাসায় ফেরার পথে পরিবারের জন্য যখন পিঠা কিনি, তখন আমাদের মধ্যে এক রকমের আনন্দ কাজ করে। তবে এগুলো ছাড়াও দেশের আনাচে-কানাচে হরেক রকমের পিঠা পাওয়া যায়।,চিতই পিঠা,প্রতি বছর শীতকাল আসলেই আমাদের রান্নাঘরে মাটির পাত্র দেখতে পাওয়া যায়, আর সেই পাত্র শুধু চিতই পিঠা বানানোর জন্যই ব্যবহার করা হয়। চিতই পিঠা ভর্তা, পুর বা দুধে ভিজিয়ে খাওয়া হয়। দুধ চিতই অল্প দুধে ভেজানো থাকে গুড় দিয়ে আর উপরে নারকেল দেওয়া থাকে।,পাটিসাপটা পিঠা,পিঠার কথা উঠলে পাটিসাপটা পিঠার কথা বলতেই হবে। চালের গুঁড়ো ও খেজুর গুড়ের মোলায়েম আবরণের ভেতর ঘন দুধে তৈরি পায়েস বা নারকেল দিয়ে তৈরি করা হয় পাটিসাপটা পিঠা। এলাকাভেদে পাটিসাপটা পিঠা পরিবেশন ভিন্ন হলেও সবগুলোই হয় অনন্য সুস্বাদু।,ভাপা পিঠা,ভাপা পিঠা বাংলাদেশের অন্যতম জনপ্রিয় একটি পিঠা। এই রাইস কেকটি তৈরি করা হয় চালের গুঁড়ো দিয়ে, ভেতরে থাকে গুড় ও নারকেলের পুর। বাড়িতে, দোকানে ও রাস্তার ধারের ঠেলায় ভাপা পিঠার ধরনে পার্থক্য থাকলেও পিঠার স্বাদ একই থাকে। খুব কম মানুষই শীতকালের এই জনপ্রিয় মিষ্টান্ন উপভোগ করতে ভোলেন।,নকশি পিঠা,বাংলাদেশ সংস্কৃতি ও ঐতিহ্যেরএকটি উদাহরণ নকশি শিল্প। এই শিল্প আমাদের খাবারেও জায়গা করে নিয়েছে। সেখান থেকেই নকশি পিঠা। এই পিঠাগুলো চালের গুঁড়ো দিয়ে তৈরি করা হয় এবং খেজুরের গুড়ের মিশ্রণে ভিজিয়ে রাখার আগে সৃজনশীলভাবে নকশা কাটা হয়।,পুলি পিঠা,পুলি পিঠাও বিভিন্ন উপায়ে তৈরি করা যায় ও খাওয়া যায়। তবে ঐতিহাবাহী পুলি পিঠা গুড় ও নারকেলের পুর দিয়ে তৈরি করা হয়। দুধ পুলিকে দুধে ভিজিয়ে রাখা হয় এবং স্বাদের জন্য মশলা ও খেজুর গুড় ও নারকেল ব্যবহার করা হয়। পুরে ভরা পুলি পিঠা তেলে ভাজা হয়।,বাংলাদেশে পিঠা আনন্দ ও উদযাপনের প্রতীক, যা শীতের সকাল এবং সন্ধ্যাকে উপভোগ্য করে তোলে। শীতকালে আমাদের দেশে বিয়ের মৌসুম চলে আর পিঠা এই বিয়ে উদযাপনের একটি অন্যতম অংশ। শহরের বিভিন্ন জায়গায় পিঠা উৎসব বা পিঠা মেলার আয়োজন করা হয় যেখানে মানুষ সারা বাংলাদেশের বিভিন্ন অঞ্চলের পিঠা দেখতে এবং খেতে আসে।,আমাদের কাছে পিঠা শুধু একটি খাবার নয়। এটি রন্ধন শিল্প, ঐতিহ্য এবং আনন্দের সংমিশ্রণ।,অনুবাদ করেছেন ফাবিহা বিনতে হক"
যে সব খাবার ত্বক উজ্জ্বলে সহায়তা করে,"অনেকেই মসৃণ উজ্জ্বল ত্বক চায়। কিন্তু অনেক সময় নিয়মিত যত্ন আর নামি-দামি কসমেটিকস ব্যবহারের পরও ত্বকের সৌন্দর্য ঠিক থাকে না। ত্বক ঠিক রাখতে খাদ্যাভ্যাস, পর্যাপ্ত ঘুম আর স্বাস্থ্যের অবস্থা ভীষণভাবে জড়িত।,কিছু খাবার আছে যা খেলে প্রাকৃতিকভাবে আপনার ত্বক উজ্জ্বল হতে পারে। এগুলো হলো—,পানি,সুন্দর ত্বকের জন্য প্রচুর পরিমাণে পানি পান করতে হবে। পর্যাপ্ত পানি খেলে ত্বকের কোমলতা, উজ্জ্বলভাব বৃদ্ধি পায়। ত্বকে পানির পরিমাণ কমে গেলে ব্রণসহ নানা ধরনের সমস্যা দেখা দেয়। তাই সুস্বাস্থ্যের জন্য প্রতিদিন অন্তত দেড় থেকে ২ লিটার পানি পান করা উচিত।,গ্রিন টি,গ্রিন টি শুধু স্বাস্থ্য রক্ষায়ই নয় বরং ত্বকের উজ্জ্বলতা বৃদ্ধিতেও দারুণ কার্যকর। এ কারণে এখন শুধু পানীয় হিসেবে নয়, এটি ব্যবহার হচ্ছে রূপচর্চার সামগ্রী হিসেবেও। গ্রিন টি-তে আছে অ্যান্টি-অক্সিডেন্ট, নানাবিধ এনজাইম, অ্যামিনো অ্যাসিড, ভিটামিন বি-সহ বেশকিছু উপাদান। যা ত্বকের জন্য খুবই উপকারী। শরীরে জমে থাকা টক্সিন বের করে ত্বককে ভেতর থেকে উজ্জ্বল করে গ্রিন টি। এ ছাড়া ত্বকের দাগ–ছোপ, কাটা দাগ, লালচে ভাব কমাতেও এটি সাহায্য করে।,টমেটো,ত্বকের যত্নে টমেটো ব্যবহারের কোনো বিকল্প নেই। টমেটোতে আছে প্রচুর পরিমাণে পটাশিয়াম ও ভিটামিন সি। যা ত্বকের উজ্জ্বলতা বৃদ্ধিতে দারুণ সহায়ক। টমেটোতে 'লাইসোপিন' নামক অত্যন্ত গুরুত্বপূর্ণ অ্যান্টি–অক্সিডেন্ট থাকে। যা ত্বকের বিভিন্ন দাগ, বলিরেখা ও শুষ্কভাব দূর করে ত্বককে মসৃণ করে। এটি সানস্ক্রিন হিসেবেও দারুণ কার্যকর।,গাজর,নিয়মিত গাজর খেলে ত্বক হবে সজীব ও উজ্জ্বল। গাজর ত্বকের টিস্যু মেরামত করে এবং ক্ষতিকর সূর্য রশ্মি থেকে ত্বককে রক্ষা করতে সহায়তা করে। তাছাড়া গাজরে আছে প্রচুর পরিমাণে বিটা ক্যারোটিন। যা শরীরে গিয়ে ভিটামিন-এ তে পরিণত হয়। ভিটামিন-এ ত্বকের জন্য খুবই উপকারী।,বাদাম,বাদামে আছে ওমেগা-৩ ফ্যাটি এসিড এবং ভিটামিন-ই। খাদ্য তালিকায় বাদাম রাখলে এর পুষ্টি উপাদানগুলো ত্বককে আরও সজীব ও লাবণ্যময় করে তুলবে।,কলা,ত্বক ভালো রাখার জন্য কলা অত্যন্ত উপকারী। এতে থাকা ভিটামিন-এ, স্বাস্থ্যের জন্য উপকারী। পাশাপাশি এটি ত্বকের মলিনতা দূর করতেও কার্যকর।,ফ্যাটি এসিড সমৃদ্ধ মাছ,মাছের চর্বি শরীরের জন্য খারাপ নয়। যেসব মাছে ফ্যাটি এসিড (ওমেগা-৩) আছে নিয়মিত এ ধরনের মাছ খাদ্য তালিকায় রাখলে ত্বকের উপকার হবে। ওমেগা-৩ ফ্যাটি এসিডে প্রাকৃতিক তেল আছে, যা ত্বককে উজ্জ্বল করতে সাহায্য করে।,ফাইবার সমৃদ্ধ খাবার,নিয়মিত নাশপাতি, বাদাম ও মটরশুঁটি খেলে আপনার ত্বক প্রাকৃতিকভাবেই উজ্জ্বল হয়ে উঠবে অনেকখানি।,সবুজ শাকসবজি,সুস্বাস্থ্যের পাশাপাশি ত্বক ভালো রাখতে প্রচুর পরিমাণে সবজি খাওয়ার চেষ্টা করুন। রান্না করা সবজির পাশাপাশি সালাদ হিসেবে কাঁচা সবজিও ত্বকের জন্য উপকারী।"
শিশুর স্বাস্থ্যকর খাদ্যাভ্যাস তৈরির কিছু টিপস,"স্কুলগামী বা বাড়ন্ত বয়সের একটি শিশুর মানসিক ও শারীরিক বৃদ্ধি খুবই গুরুত্বপূর্ণ। এই সময় থেকেই চেষ্টা করতে হবে তাকে একটি স্বাস্থ্যকর খাদ্যাভ্যাসে অভ্যস্ত করানোর। ছোটবেলা থেকেই শিশুকে সুষম খাদ্যাভ্যাসে অভ্যস্ত করতে পারলে তার শরীরে প্রয়োজনীয় পুষ্টি চাহিদা পূরণ হবে।,গণস্বাস্থ্য নগর হাসপাতালের খাদ্য ও পুষ্টি বিশেষজ্ঞ ফারজানা শারমিন তন্বীর কাছে চলুন জেনে নিই স্কুলগামী শিশুর স্বাস্থ্যকর খাদ্যাভ্যাস তৈরির কিছু প্রয়োজনীয় টিপস-,● ব্যস্ততার কারণে অনেক মা সন্তানকে প্রক্রিয়াজাত খাবার বা ফ্রোজেন ফুড দিয়ে থাকেন। শিশুকে প্রক্রিয়াজাত খাবার না দিয়ে বাসায় তৈরি খাবারে অভ্যস্ত করুন। শিশুর প্রতিদিনের খাদ্যতালিকা থেকে অতিরিক্ত প্রক্রিয়াজাত খাবার বাদ দিন।,● আপনার শিশুর লাঞ্চবক্স বা টিফিনে ব্যালেন্সড ফুড রাখার চেষ্টা করুন। শিশুর দুপুরের খাবারে সবজি, খাদ্যশস্য এবং প্রোটিনসমৃদ্ধ খাবার রাখুন।,● শিশুর প্রধান পানীয় হিসেবে তাকে পানি খেতে উৎসাহিত করুন। সারাদিনে যেন আপনার শিশু পর্যাপ্ত পরিমাণ পানি পান করে সেটি নিশ্চিত করুন। তাকে ঘরে তৈরি ফলের শরবত দিতে পারেন। তবে বাজারের প্রক্রিয়াজাত জুস বা কোমল পানীয় পান করতে নিরুৎসাহিত করুন।,●  শিশুকে প্রতিদিন একটি সুষম খাবার দিতে চেষ্টা করুন। যেমন একটি প্লেটকে যদি আমরা ৪ ভাগে ভাগ করি, তার অর্ধেক ফল ও সবজি, এক-চতুর্থাংশ শস্য এবং প্রোটিন দিয়ে বাকি এক চতুর্থাংশ পূরণ করুন।,●  শিশুকে প্রতিদিন অন্তত এক ঘণ্টা শারীরিক পরিশ্রম করতে দিন। তাকে মাঠে বা পার্কে নিয়ে খেলাধুলা করতে দিন বা দৌড়াদৌড়ি করতে দিন। শারীরিক পরিশ্রম করার ফলে তার ক্ষুধা লাগার প্রবণতা বৃদ্ধি পাবে এবং খাওয়ার প্রতি সে আগ্রহী হবে।,● রান্না করার সময় আপনার সন্তানকে আপনার রান্নার কাজে সাহায্য করতে উৎসাহিত করতে পারেন। সন্তানের বয়সের উপযুক্ত যেকোনো কাজে সাহায্য করতে তাকে উৎসাহিত করুন।,● অনেক মায়েরাই সন্তানের ওজন বৃদ্ধি নিয়ে চিন্তিত হয়ে পড়েন এবং তাকে ওজন কমানোর ডায়েটে অভ্যস্ত করেন। আপনার ছোট্ট সোনামণিকে ওজন কমানোর ডায়েটে অভ্যস্ত না করে তাকে স্বাস্থ্যকর জীবনযাপনে উৎসাহিত করুন।,● আপনার সন্তানের খাদ্যতালিকায় পর্যাপ্ত প্রোটিন, আয়রন এবং ভিটামিন বি টুয়েলভ নিশ্চিত করুন।,● আপনার সন্তানকে কখনোই খাবার খেতে খুব বেশি জোরাজুরি না করে তার পছন্দ বুঝুন এবং সে অনুযায়ী তাকে খাবার দিতে চেষ্টা করুন। খাওয়ার সময়টা যেন তার কাছে আনন্দদায়ক হয় সে পরিবেশ নিশ্চিত করুন।"
অকালে চুল পাকা রোধে করণীয়,"অল্প বয়সে চুল পেকে গেলে মনোকষ্টে ভোগেন অনেকে। চুল পেকে যাওয়া মানুষের জীবনচক্রের একটি স্বাভাবিক প্রক্রিয়া। জাতি-গোষ্ঠীর ভিন্নতায় বিভিন্ন বয়সে চুল পাকা শুরু হয়। যেমন: ককেশীয়দের ক্ষেত্রে ২০ থেকে ২৫ বছর বয়সেই চুল পাকতে শুরু করে। আবার ভারতীয় বংশোদ্ভূতদের সাধারণত ৩০ বছর বয়সের পর এটি শুরু হয়। এই বয়সের আগে চুল পাকলে তাকে অকালপক্ব চুল (প্রিমেচিউর গ্রে হেয়ার) বলা হয়।,ত্বকের মেলানোসাইট নামক কোষ থেকে মেলানিন নামে রঞ্জকের ঘনত্বের ওপর ত্বকের রঙ নির্ধারিত হয়ে থাকে। মেলানিনের ঘনত্ব বেশি হলে কালো এবং কম হলে সেই অনুযায়ী গায়ের রঙ অপেক্ষাকৃত ফর্সা হয়ে থাকে। চুল যেখান থেকে গজিয়ে থাকে, ত্বকের সেই গোড়ার জায়গার মেলানিন উৎপাদন ক্ষমতার ওপর চুলের রঙ নির্ধারিত হয়ে থাকে। কোনো কারণে মেলানিন উৎপাদন ক্ষমতা কমে বা নষ্ট হয়ে গেলে চুল পাকতে শুরু করে। সাধারণত যেসব কারণে চুল পাকে, সেগুলো হলো—,১। বংশগত,চুল পাকার সঙ্গে জেনেটিক বা বংশগত সম্পর্ক রয়েছে। সেজন্যই কারো কারো ক্ষেত্রে চুল অন্যদের তুলনায় আগে পাকা শুরু করে।,২। রোগজনিত,থাইরয়েডের সমস্যা, রোগপ্রতিরোধ ক্ষমতাজনিত রোগ, শ্বেতি, আ্যলার্জি, পরিপাকতন্ত্রের রোগ, রক্ত শূন্যতা, প্রোজেরিয়া ও প্যানজেরিয়া ইত্যাদি রোগে আক্রান্ত হলে কম বয়সে চুল পাকতে শুরু করে।,৩। খাবার উপাদানের ঘাটতিজনিত,শরীরে ভিটামিন বি-১২, বি-৬, বায়োটিন, ভিটামিন ডি-৩, ভিটামিন ই, আয়রন ও কপারের ঘাটতির কারণে অকালে চুল পাকতে পারে।,৪। ওষুধ,কিছু ওষুধ যেমন: ক্যানসার চিকিৎসায় কেমোথেরাপিতে ব্যবহার করা ওষুধ, ম্যালেরিয়ার ওষুধ ইত্যাদির কারণে সাময়িকভাবে চুল পেকে যায়।,৫। দুশ্চিন্তা,অতিরিক্ত চিন্তা চুলের বৃদ্ধি ও গঠন প্রক্রিয়ার ওপর প্রভাব ফেলে বলে গবেষণায় বলা হয়েছে। এ ছাড়া, অতিরিক্ত মদ্যপান ও ধূমপানও অকালে চুল পাকার কারণ হতে পারে।,কোনো রোগের কারণে চুল পাকতে শুরু করলে সেই রোগের চিকিৎসার মাধ্যমে চুল পাকা প্রতিরোধ করা যেতে পারে। খাবার উপাদানের ঘাটতি পূরণের জন্য সুষম খাদ্য গ্রহণ করতে হবে। ফল ও শাক-সবজি খাদ্য তালিকায় রাখতে হবে। পর্যাপ্ত ঘুম এবং মদ্যপান ও ধূমপান নিয়ন্ত্রণ বা পরিত্যাগ করতে হবে। তবে, বংশজনিত কারণে চুল পাকার প্রক্রিয়া প্রতিরোধ করা যায় না।,চুল পড়ে যাওয়ার কারণ নির্ণয় করে চিকিৎসা দেওয়া হয়। সরাসরি চুলের গোড়ায় স্টেম সেল, গ্রোথ ফ্যাক্টর বা পিআরপি চিকিৎসা চুল পাকা রোধ করার ক্ষেত্রে কার্যকর ভূমিকা রাখে অনেক সময়‌।,ডা. এম আর করিম রেজা, ত্বক ও সৌন্দর্য বিশেষজ্ঞ"
ডায়াবেটিস রোগী দ্রুত হাঁটলে যে উপকার পাবেন,"ডায়াবেটিস রোগীদের জন্য সহজ ও কার্যকর একটি ব্যায়াম হচ্ছে , হাঁটা। নিয়মিত যেকোনো সময় হাঁটা ডায়াবেটিস নিয়ন্ত্রণে রাখতে সহায়তা করে, এ বিষয়টি আমরা জানি। তবে, সাম্প্রতিক এক গবেষণায় পরামর্শ দেওয়া হয়েছে, দ্রুত হাঁটা স্বাভাবিক গতিতে হাঁটার চেয়ে বেশি উপকার করতে পারে।,স্বাভাবিক সময়ে আমরা যে গতিতে হাঁটি তারচেয়ে বেশি গতিতে বা হৃৎস্পন্দন বাড়িয়ে তোলে এমন গতিতে হাঁটার পরামর্শ দিচ্ছে নতুন এই গবেষণা। আপনি দ্রুত গতিতে হাঁটছেন কি না, তা নির্ধারণ করার একটি ভালো উপায় হলো প্রতি মিনিটে ১০০ কদম গণনা করা এবং হাঁটার সময় কথা বলতে পারলেও গান গাইতে পারবেন না—বিষয়টি পরীক্ষা করা।,ওয়ার্ম আপ: ধীরে ধীরে আপনার হৃৎস্পন্দন বাড়াতে এবং ব্যায়ামের জন্য শরীরকে প্রস্তুত করতে ৫ থেকে ১০ মিনিট ওয়ার্ম-আপ করে নিন।,হাত নাড়ান: হাঁটার গতি বাড়াতে এবং আরও বেশি শক্তি ব্যবহার করতে ২ হাত স্বাভাবিকভাবে নাড়ান।,শারীরিক ভঙ্গি: হাঁটার সময় মাথা উঁচু রাখুন, কাঁধ শিথিল রাখুন এবং সোজা হয়ে হাঁটুন।,সময় নির্দিষ্ট করুন: হাঁটার জন্য প্রতিদিন একটি সময় নির্দিষ্ট করে নিতে পারেন। এতে ধারাবাহিকতা বজায় রাখা সহজ হবে।,অগ্রগতি দেখুন: সপ্তাহের বেশিরভাগ দিনে ৩০ মিনিট বা তার বেশি হাঁটার জন্য মনস্থির করুন। ধীরে ধীরে এই সময় ও হাঁটার গতি বাড়ান। এতে হঠাৎ আপনার শরীরের ওপর বেশি চাপ পড়বে না।,১. দ্রুত হাঁটলে হৃৎস্পন্দন ও রক্ত প্রবাহ বৃদ্ধি পায়, যা ইনসুলিন সংবেদনশীলতা ও রক্তে শর্করার নিয়ন্ত্রণ উন্নত করে।,২. দ্রুত হাঁটলে বেশি ক্যালোরি ক্ষয় হয়, যা স্বাস্থ্যকর ওজন বজায় রেখে ডায়াবেটিস নিয়ন্ত্রণে সাহায্য করে।,৩. রক্তচাপ ও কোলেস্টেরল কমায়, ফলে হৃদরোগের ঝুঁকি কমে।,লক্ষ্যনীয় যে, হাঁটার গতি নির্ধারণ করতে হবে শারীরিক অবস্থা ও অন্যান্য স্বাস্থ্য সমস্যা থাকলে সেগুলো বিবেচনায় নিয়ে। ডায়াবেটিস নিয়ন্ত্রণে রাখতে একজন চিকিৎসকের সঙ্গে পরামর্শ করে ফিটনেস প্ল্যান তৈরি করতে পারেন।,ডা. নূর-এ-সাফরিনা রহমান, জনস্বাস্থ্য বিশেষজ্ঞ,safrinarahman16@gmail.com,"
কৃতজ্ঞতাবোধ কতটা শক্তিশালী,"এক ফরাসি রাষ্ট্রনায়ক বলেছিলেন, 'অকৃতজ্ঞতা সকল কল্যাণের ঝর্ণা শুকিয়ে দেয়'। বাস্তবে, কখনো কখনো অকৃতজ্ঞতা প্রতিশোধের চেয়েও ভয়ংকর হতে পারে।,এই কারণেই বলা হয় যে কৃতজ্ঞতা হচ্ছে সর্বোত্তম মনোভাব। কেননা, এটি আমাদেরকে সুখী করে এবং অপরের প্রতি আরও সদয় হতে সাহায্য করে। কিন্তু কৃতজ্ঞতাবোধ কি সত্যিই শক্তিশালী?,প্রকৃতপক্ষে, আমাদের জীবনের সবকিছুর ভিত্তি হচ্ছে মনোভাবের গুরুত্ব। কৃতজ্ঞতার স্নায়ুবিজ্ঞান ও মস্তিষ্কে এর প্রভাব সম্পর্কে গবেষণা রয়েছে। গবেষকরা দেখেছে, মস্তিষ্কের ভেন্ট্রোমেডিয়াল প্রিফ্রন্টাল কর্টেক্স কৃতজ্ঞতা নিয়ন্ত্রণ করে, যা মানসিক স্বাস্থ্যের সঙ্গে সম্পর্কিত।,মস্তিষ্কে আমাদের আবেগ নিয়ন্ত্রণের জন্য দায়ী ২টি গুরুত্বপূর্ণ নিউরোট্রান্সমিটার ডোপামিন ও সেরোটোনিন বাড়ায় কৃতজ্ঞতা। এটি আমাদের মেজাজ ভালো রাখে, ভেতরে থেকে আনন্দ ও সুস্থতার ইতিবাচক অনুভূতি দেয়। কৃতজ্ঞতা মানুষকে আরও সুখী ও আশাবাদী বোধ করতে, সুন্দরভাবে প্রতিকূলতা মোকাবিলা করতে এবং শক্তিশালী সম্পর্ক গড়ে তুলতে সহায়তা করে।,হান্টসম্যান মেন্টাল হেলথ ইনস্টিটিউটের মতে, কৃতজ্ঞতার মনস্তাত্ত্বিক, শারীরিক ও সামাজিক সুবিধা রয়েছে। সুখ বোধ কৃতজ্ঞতা নিয়ে আসে না, বরং কৃতজ্ঞতাবোধ সুখ নিয়ে আসে। অপরকে বা নিজেদেরকে, প্রকৃতিকে বা সর্বশক্তিমানকে ধন্যবাদ জানানোর চেয়েও বেশি কিছু হচ্ছে কৃতজ্ঞতা। এটি মনকে আলোকিত করে, সন্তুষ্ট রাখে।,আমরা অনেকেই 'কৃতজ্ঞ মানসিকতার' সুবিধা উপলব্ধির চেষ্টা করি না। ভালো ও মন্দের মিশ্রণে এগিয়ে চলা প্রযুক্তিগত এবং বস্তুবাদী অনুভূতিগুলো আমাদেরকে জীবনের সহজ আনন্দ ও সুখের দিকে নিয়ে যায়। কিন্তু কৃতজ্ঞতা মনে প্রকৃত সুখ বাড়ায়। এটি সেই স্ফুলিঙ্গ যা আমাদের মনে আনন্দের চেতনা জাগিয়ে তোলে, শরীরে ছড়িয়ে দেয়।,সুখের মালিকানা প্রাকৃতিকভাবে হতে পারে না। 'দান, ক্ষমা ও কৃতজ্ঞতা'র সঙ্গে প্রতিদিন বেঁচে থাকার অভিজ্ঞতার মাধ্যমে সুখের বিকাশ হয় এবং সুখ অর্জন করতে হয়। এই সবগুলোকে একসঙ্গে বলা যায় 'উদারতা'।,ই-মেইল: rubaiulmurshed@shomman.org"
প্রসব প্রস্তুতি,"সন্তান ধারণ একজন মানুষের জীবনে অনেক বড় একটি ঘটনা, অসাধারণ এক অনুভূতি। এই সময়ে করণীয় অনেক কিছু রয়েছে। তবে, কিছু অগ্রিম প্রস্তুতি এই যাত্রাকে সহজ করে তুলতে পারে।,সন্তান জন্মদানের জন্য শরীর নিজে থেকেই প্রস্তুতি নিতে শুরু করে। তবে, মানসিক চাপ কমাতে আপনি কিছু বাড়তি প্রস্তুতি নিয়ে রাখতে পারেন।,সন্তান জন্মদানে একটি পরিকল্পনা করে রাখতে পারেন, যেখানে আপনি কী চান তা উল্লেখ থাকবে। এতে চিকিৎসক বা ধাত্রী, নার্স কিংবা অন্যান্য সহায়তাকারীরা বুঝতে পারবে আপনি কী চাইছেন।,সন্তান জন্ম দেওয়ার বিষয়ে চিন্তা নমনীয় রাখতে হবে এবং যেকোনো পরিস্থিতিতে নিজেকে মানিয়ে নেওয়ার প্রস্তুতি নিতে হবে। কারণ সন্তান জন্মদানের ক্ষেত্রে প্রায়শই প্রত্যাশিতভাবে সবকিছু হয় না।,নিয়মিত চেকআপ ও চিকিৎসক বা ধাত্রীদের পরামর্শ ছাড়াও সন্তান জন্মদানের দিন সম্ভাব্য স্বাচ্ছন্দ্য নিশ্চিত করতে হাসপাতালে যোগাযোগ রাখা আপনার জন্য সহায়ক হতে পারে।,হাসপাতালে আপনার ও নবজাতকের জন্য বেশকিছু বাড়তি জিনিসপত্রের প্রয়োজন হবে। হাসপাতাল থেকে প্রয়োজনীয় কোন জিনিসটি সরবরাহ করবে এবং আপনার কোন জিনিসগুলো সঙ্গে নিয়ে যেতে হবে, তা আগে থেকে জেনে নিয়ে ব্যাগ গুছিয়ে রাখুন। এতে সন্তান জন্মদানের দিন চাপ কম থাকবে, প্রয়োজনীয় জিনিসপত্রের জন্য অতিরিক্ত দৌড়াদৌড়ি করতে হবে না।,নবজাতকের জন্য বাড়িতে আরামদায়ক ও নিরাপদ জায়গা প্রস্তুত রাখতে হবে এবং এটি খুবই গুরুত্বপূর্ণ।,হাসপাতালে প্রয়োজনীয় খরচ এবং আপনার ও নবজাতকের নিয়মিত চেকআপের জন্য একটি পরিকল্পনা রাখতে হবে। কাছাকাছি কোন হাসপাতালে আপনি যেতে চান, সেখানে খরচ কম হবে, প্রয়োজনীয় অন্যান্য খরচ কত হতে পারে— এসব তথ্য আগে থেকে জেনে নিয়ে সেই অনুযায়ী টাকার জোগাড় করে রাখতে হবে। সেইসঙ্গে আপনার ও নবজাতকের নিয়মিত চেকআপের জন্যও রাখতে হবে আর্থিক প্রস্তুতি।"
দেশি ফলের সরবরাহে স্বস্তি দামে অস্বস্তি,"বাজারে দেশি ফলের সরবরাহ এখন তুলনামূলক বেশি বলে জানিয়েছেন ফল বিক্রেতারা। তবে উৎপাদন ও পরিবহন খরচ বেড়ে যাওয়ায় সরবরাহ ভালো থাকার পরে দাম কিছুটা বেশি বলে জানান তারা।,পাইকারি বিক্রেতা মাফিল সরকার ১০ বছর ধরে রাজধানীর কারওয়ান বাজারে ফলের ব্যবসা করছেন। মূলত মৌসুমি ফলের ব্যবসা করেন তিনি। প্রায় ২ মাস ধরে মাফিল শুধু সফেদা ও পেঁপের ব্যবসা করছেন।,দ্য ডেইলি স্টারকে গতকাল বুধবার তিনি বলেন, 'যশোর ও খুলনা অঞ্চল থেকে সফেদা আনি। আর এখন যে পেঁপে বাজারে পাওয়া যাচ্ছে, সেগুলো আসে রাঙ্গামাটি, খাগড়াছড়ি, বান্দরবান ও কক্সবাজার থেকে। পেঁপের মৌসুম মূলত সেপ্টেম্বর থেকে নভেম্বর। মৌসুমে গাজীপুর, ময়মনসিংহ ও টাঙ্গাইল থেকে পেঁপে আসে।',মাফিল সরকার পাইকারি দরে প্রতি কেজি সফেদা বিক্রি করেন আকারভেদে ৫০ থেকে ১৩০ টাকায়। আর পেঁপে বিক্রি করেন ৪০ থেকে ৬০ টাকায়।,তিনি জানান, বাজারে এখন যে তরমুজ পাওয়া যায়, তা সুনামগঞ্জের। ফেব্রুয়ারির শেষের দিকে বাজারে তুলনামূলক বেশি তরমুজ উঠবে। মূলত রাঙামাটি, টেকনাফ, বরিশাল থেকে তরমুজ বেশি আসে। এপ্রিলে তরমুজ আসে খুলনা থেকে।,খুচরা বাজারে প্রতি কেজি তরমুজ বিক্রি হচ্ছে ৮০ থেকে ১০০ টাকায়। তবে পাইকারি বাজারে এই তরমুজ ৪০ থেকে ৬০ টাকা।,ব্যাপারী মো. জসিম বলেন, 'আমরা কৃষকের কাছ থেকে ৩৫ থেকে ৪০ টাকা কেজি দরে পেঁপে কিনি। ঢাকায় নিয়ে আসতে আসতে কিছু পেঁপে নষ্ট হয়ে যায়। এখানে এসে আকারভেদে ৪০ থেকে ৬০ টাকায় প্রতি কেজি বিক্রি করি।',খুচরা বাজারে মানভেদে প্রতি কেজি সফেদা ১২০ থেকে ১৮০ টাকায় বিক্রি হচ্ছে। পেঁপে বিক্রি হচ্ছে ৬০ থেকে ৮০ টাকা কেজি।,বাজারে এখন কদবেল ও দেশি বড় আকারের মিষ্টি বেল পাওয়া যাচ্ছে।,পাইকারি বেল বিক্রেতা ইউনুস খাঁ ডেইলি স্টারকে বলেন, 'আমরা আকার অনুযায়ী কদবেল প্রতি পিস ১০ থেকে ২০ টাকা এবং দেশি বেল ৪০ থেকে ৫০ টাকায় বিক্রি করি। সাতক্ষীরা ও রাজশাহী থেকে এই বেল আসে।',কারওয়ান বাজারে কথা হয় খুচরা বেল বিক্রেতা মো. মোক্তার হোসেনের সঙ্গে। তিনি সিলেট থেকে বেল কিনতে এসেছেন।,মোক্তার হোসেন বলেন, 'আমার কদবেল কেনা পড়ে প্রতি পিস ১০ থেকে ১২ টাকা। বিক্রি করি ৩০ থেকে ৩৫ টাকায়। দেশি বেল প্রতি পিস বিক্রি করি কেনা দামের চেয়ে ২০ থেকে ৩০ টাকা বেশিতে।',কারওয়ান বাজারের ফলের আড়তের ৬৪ নম্বর দোকানের পাইকারি পেয়ারা বিক্রেতা ফরহাদ খাঁ তার ব্যবসার অন্য এক চিত্র তুলে ধরেন। তিনি মূলত কৃষকদের সার বীজ ও অন্যান্য খরচ দিয়ে সাহায্য করেন। কৃষক যে পেয়ারা উৎপাদন করেন, তা বিক্রি করে যে টাকা আসে, সেখান থেকে তিনি ৫ শতাংশ কমিশন পান।,ফরহাদ খাঁ বলেন, 'আমি প্রতি কেজি পেয়ারা আকারভেদে ৩৫ থেকে ৫০ টাকায় বিক্রি করি। মাদারীপুর, চাঁপাইনবাবগঞ্জ, চুয়াডাঙ্গা, বরিশাল থেকে পেয়ারা আসে।',তবে খুচরা বাজারে প্রতি কেজি পেয়ারা বিক্রি হচ্ছে ৬০ থেকে ৭০ টাকায়।,বাজারে কয়েক ধরনের বরই পাওয়া যায়। সেগুলো হলো— আপেল কুল, বল সুন্দরী, টক বরই, নারিকেলি বরই ও আপেল থাই বরই।,আপেল বরই প্রতি কেজি পাইকারি দরে বিক্রি হচ্ছে ১১০ থেকে ১২০ টাকায়, নারিকেলি বরই ১২০ থেকে ১৩০ টাকা এবং টক বরই মানভেদে ৫০ থেকে ৮০ টাকা দরে বিক্রি হচ্ছে।,তবে খোলা বাজারে প্রতি কেজি আপেল কুল বিক্রি হচ্ছে ১৫০ থেকে ১৬০ টাকা, নারিকেলি বরই ১৮০ থেকে ২০০ টাকা। টক বরই বিক্রি হচ্ছে ৮০ থেকে ১০০ টাকা।,বাজারে জাম্বুরা পাওয়া যাচ্ছে। প্রতি পিস জাম্বুরা বিক্রি হচ্ছে ২০০ থেকে ৩০০ টাকায়। প্রতি কেজি দেশি স্ট্রবেরি বিক্রি হচ্ছে ১ হাজার ২০০ টাকায়। এই স্ট্রবেরির চাষ হয় যশোর, সাতক্ষীরা, টাঙ্গাইল ও গাজীপুরে। প্রতি কেজি কমলা বিক্রি হচ্ছে ২০০ থেকে ২৫০ টাকায়।,আজ কারওয়ান বাজারে ফল কিনতে আসেন বেসরকারি চাকরিজীবী আনোয়ার হোসেন। তিনি বলেন, 'এক বছর আগে যে কমলা কিনতাম ১৮০ টাকায়, সেই কমলা আজ নিলাম ২৫০ টাকায়। এক বছর আগে পেয়ারা কিনতাম ৪০ থেকে ৫০ টাকা কেজি। সেই পেয়ারা এখন ৬০ থেকে ৭০ টাকা। আগের চেয়ে ফল খাওয়া কমিয়ে দিয়েছি।',একই কথা জানান সরকারি কর্মকর্তা রহিমা পারভীন। তিনি বলেন, 'সবকিছুর দাম বেড়েছে। বেতন সেই হারে বাড়েনি। চলা মুশকিল হয়ে যাচ্ছে। আগে যে পরিমাণ ফল খেতাম, এখন আর খাওয়া হয় না। দাম বেশি। পেয়ারা, বরই, সফেদা, কমলা— সবকিছুরই দাম কেজিতে ৪০ থেকে ৫০ টাকা বেড়েছে।'"
গর্ভাবস্থার দ্বিতীয় ৩ মাসের ডায়েট ও কিছু জরুরি টিপস,"গর্ভাবস্থার ১৩ সপ্তাহ থেকে ২৭ সপ্তাহ পর্যন্ত সময়কালকে বলা হয় সেকেন্ড ট্রাইমেস্টার বা দ্বিতীয় ত্রৈমাসিক কাল৷ এই সময় শরীরে আরও কিছু শারীরিক ও মানসিক পরিবর্তন আসতে থাকে৷ শরীরের ওজন কিছুটা বাড়তে শুরু করে, মানসিক আবেগ কিছুটা হলেও কম হয়।,মর্নিং সিকনেস বা বমি বমি ভাব এই সময় অনেকটাই কমে আসে৷ তবে অনেক মায়ের ক্ষেত্রে এই বমি ভাব আরও কিছুদিন থাকে৷ প্রথম ৩ মাসের পর গর্ভপাত হওয়ার আশঙ্কা অনেকটা কমে আসে এবং এই সময় ভ্রুণ প্রতিস্থাপিত হয়৷ প্রথম ৩ মাসের মতো এই সময়ও আপনাকে সঠিক খাদ্যাভ্যাস মেনে চলতে হবে৷ প্রোটিন, কার্বোহাইড্রেট, ক্যালশিয়াম, ভিটামিন ডি, ফোলেট সমৃদ্ধ খাবার খেতে হবে৷,ঢাকা মেডিকেল কলেজ অ্যান্ড হাসপাতালের স্ত্রীরোগ ও প্রসূতি বিশেষজ্ঞ ডাক্তার ইশরাত জেরিনের কাছ থেকে চলুন জেনে নেওয়া যাক এই সময় কী ধরনের খাদ্যাভ্যাস মেনে চলতে হবে।,তবে মনে রাখবেন, প্রতিটি মানুষের শরীর আলাদা ধরনের। তাই গর্ভধারণের পর খাদ্যাভ্যাসের বিষয়ে একবার আপনার নিয়মিত চিকিৎসকের সঙ্গে কথা বলে নেবেন।,কী কী খাবেন,● এই সময় ভ্রুণের শরীর ও মস্তিষ্কের কলা গঠন করতে সাহায্য করে প্রোটিন। এ ছাড়া ভ্রুণের শরীরে এন্টিবডি, হরমোন ও এনজাইম তৈরিতেও প্রোটিন সাহায্য করে। মায়ের ইউটেরাস ও স্তনের কলা গঠনেও সহায়তা করে এটি৷ তাই একজন গর্ভবতী মায়ের এই সময় প্রতিদিন কমপক্ষে ১০০ গ্রামের মতো প্রোটিন গ্রহন করা উচিত। ডাল, মাছ, মাংস, ডিম, দুধ, দই, পনির ইত্যাদি প্রোটিনের খুব ভালো উৎস।,● কার্বোহাইড্রেট গর্ভাবস্থায় মা ও শিশুকে প্রয়োজনীয় শক্তি প্রদান করে৷ কার্বোহাইড্রেট হলো শ্বেতসার বা জটিল শর্করা যা শরীরে ভেঙে গিয়ে সরল শর্করা বা গ্লুকোজে পরিণত হয়। এই গ্লুকোজ ভ্রুণের বৃদ্ধির জন্য শক্তির যোগান দেয়। একজন গর্ভবতী মায়ের প্রতিদিন ১৭৫ গ্রাম থেকে ২১০ গ্রাম কার্বোহাইড্রেট প্রয়োজন, যা আপনি ভাত, রুটি, আলু, ভুট্টা ইত্যাদি থেকে সহজেই পেয়ে যাবেন।,● গর্ভাবস্থায় ক্যালসিয়াম ও আয়রন এই ২টি খনিজ উপাদানের প্রয়োজনীয়তা সবচেয়ে বেশি৷ ক্যালসিয়াম ভ্রুণের দাঁত ও হাড় গঠন করে, মায়ের অস্টিওপরোসিস রোগ প্রতিরোধ করে, দাঁতের ক্ষয়রোধ করে। এই সময় মায়ের শরীর থেকে শিশু প্রচুর ক্যালসিয়াম নেয়, তাই দাঁতের ডাক্তার দেখান যে দাঁতে কোনো ক্ষয় হচ্ছে কি না৷ শুধু খাদ্য উৎস থেকে এই সময় ক্যালসিয়ামের চাহিদা পূরণ সম্ভব না। তাই ডাক্তারের পরামর্শ অনুযায়ী সাপ্লিমেন্ট গ্রহণ করতে হবে। দুধ বা যে কোনো দুধজাতীয় খাবার, কাটাযুক্ত মাছ, মাংস, কাজুবাদাম, তিল ইত্যাদি ক্যালসিয়ামের খুব ভালো উৎস।,● ভিটামিন ডি শরীরে ক্যালশিয়ামের শোষণ ক্ষমতা বাড়িয়ে শিশুর দাঁত ও হাড়ের গঠনে সাহায্য করে। এই ভিটামিন এর খাদ্য উৎস খুবই কম। চর্বিযুক্ত মাছ, বাঁধাকপি, ডিম, চীজ ইত্যাদি ভিটামিন ডি এর খাদ্য উৎস। তবে এই সময় ক্যালসিয়াম সাপ্লিমেন্টের পাশাপাশি ভিটামিন ডি সাপ্লিমেন্টও গ্রহণ করতে হবে। এরসঙ্গে অবশ্যই প্রতিদিন অন্তত ১০-১৫ মিনিট গায়ে রোদ লাগাতে হবে।,● আয়রন মায়ের শরীরে অক্সিজেন ধারণ ক্ষমতা বাড়ায়। ভ্রুণের বৃদ্ধিতে সহায়তা করে, অ্যানিমিয়া প্রতিরোধ করে। এ ছাড়া সময়ের আগে শিশুর জন্মানোর আশঙ্কা কমায়। বীট, কলা, খেজুর, পালং শাক, ছোলা, কাজু বাদাম, ডিম, মাংস ইত্যাদি আয়রনের খাদ্য উৎস। তবে গর্ভাবস্থায় শুধু খাদ্য উৎস থেকে আয়রনের চাহিদা পূরণ সম্ভব নয়। তাই এই সময় চিকিৎসকের পরামর্শ নিয়ে আয়রন সাপ্লিমেন্টও গ্রহণ করতে হবে।,● ওমেগা ৩ ফ্যাটি এসিড মা ও শিশু উভয়ের জন্যই উপকারী। এই প্রয়োজনীয় ফ্যাটি এসিড ভ্রুণের মস্তিষ্ক, চোখ, হৃৎপিণ্ড,স্নায়ুতন্ত্র গঠনে মুখ্য ভূমিকা পালন করে। এ ছাড়া প্রসব পরবর্তী সময় হওয়া ডিপ্রেশন কমাতেও সাহায্য করে। একজন গর্ভবতী মায়ের প্রতিদিন ৬৫৯ মিলিগ্রাম ওমেগা ৩ ফ্যাটি এসিড প্রয়োজন। এর খাদ্য উৎস হলো মাছ, চিয়া সীড, আখরোট, এভোকাডো ইত্যাদি।,● ফলিক এসিড গর্ভাবস্থায় কতটা জরুরি আমরা জানি। ফলিক এসিড শিশুর জন্মগত ত্রুটি রোধ করে, সময়ের আগে শিশু জন্মানোর আশঙ্কা কমায়, গর্ভের শিশুর ওজন বাড়াতে সাহায্য করে। শিশুর কাটা ঠোঁট ও কাটা তালুর মতো জন্মগত ত্রুটি প্রতিরোধ করতে পারে, ভ্রুণের বৃদ্ধিতে সহায়তা করে। ফলিক এসিড মায়ের হার্টের অসুখ, স্ট্রোক, এমনকি কিছু ক্যান্সার ও প্রতিরোধ করে৷ গর্ভাবস্থায় প্রতিদিন ৬০০ এমসিজি ফলিক এসিড প্রয়োজন। কমলালেবু, ডিম, ব্রোকলি, বিট, লেবু, দুধ, পেস্তা বাদাম ইত্যাদি ফলিক এসিডের খাদ্য উৎস।,কী কী খাবেন না,● সামুদ্রিক মাছে পারদের পরিমাণ বেশি থাকে। তাই এই সময় সামুদ্রিক মাছ এড়িয়ে চলাই ভালো। পারদ ভ্রুণের মস্তিষ্কের ক্ষতি করে ও বৃদ্ধি ব্যাহত করে।,● কফি, ডার্ক চকলেট, এনার্জি ড্রিংকস ইত্যাদিতে ক্যাফেইন প্রচুর থাকে। তাই এইসব খাবার এড়িয়ে চলুন। অতিরিক্ত ক্যাফেইন ভ্রুণের ক্ষতি করতে পারে, এমনকি গর্ভপাতও ঘটাতে পারে৷,● এই সময় ডিম হোক বা মাংস বা মাছ, ভালো করে সেদ্ধ করে খেতে হবে। আধাসেদ্ধ প্রোটিন খাওয়া থেকে বিরত থাকতে হবে। এই সব প্রোটিনে বিভিন্ন ব্যাকটেরিয়া থাকে যা ভ্রুণের ক্ষতি করতে পারে, এমনকি গর্ভপাতও ঘটাতে পারে।,● দুধ ভালো করে না ফুটিয়ে খাবেন না।,● আনারসে ব্রোমেলিন থাকে যা জরায়ুর সংকোচন ঘটাতে পারে, জরায়ু নরম করতে পারে। এর ফলে মিসকারেজ বা সময়ের আগে শিশুর জন্ম হতে পারে। এ ছাড়াও আনারসে থাকা টক বদহজম ও এসিড তৈরি করতে পারে৷ তাই আনারস খাওয়ার ব্যাপারে সতর্ক থাকতে হবে।"
হাত দিয়ে খাওয়ার উপকারিতা,"পাশ্চাত্যের দেশগুলোতে কাঁটাচামচ এবং পূর্ব এশিয়ায় চপস্টিক দিয়ে খাবার গ্রহণ করার রীতি রয়েছে। বাকি বিশ্বে হাত দিয়ে খাবার গ্রহণ করা সংস্কৃতির অংশ। পাশ্চাত্যের রীতি অনুসরণ করে এখন অনেকে নিজেকে আধুনিক ও সভ্য প্রমাণের চেষ্টায় আবহমান কালের সংস্কৃতি পরিত্যাগ করে কাঁটাচামচ দিয়ে খাবার গ্রহণ করেন। হাত দিয়ে খাবার গ্রহণকে অসভ্যতা এবং অপরিষ্কার জীবনযাপনের অংশ বলে নাক সিঁটকাতেও দেখা যায় কাউকে কাউকে।,তারাসহ অনেকেই হয়তো জানেন না হাত পরিষ্কার করে খাবার গ্রহণ করা বরং স্বাস্থ্যকর একটি অভ্যাস। হাত দিয়ে খাবার গ্রহণের ক্ষেত্রে গবেষণায় প্রমাণিত কিছু উপকার জেনে নিই চলুন।,১. হাত দিয়ে খাবার গ্রহণ হজমের ক্ষেত্রে সহায়ক ভূমিকা পালন করে। খাবার মাখানোর সময় আঙ্গুলের ত্বকে অবস্থিত স্নায়ু খাবারের ধরন মস্তিষ্কে জানিয়ে দেয় এবং সেই অনুযায়ী পরিপাকতন্ত্র হজমের জন্য প্রয়োজনীয় পরিপাক রস নিঃসরণের জন্য প্রস্তুতি নিয়ে থাকে। কাঁটাচামচ বা চপস্টিক দিয়ে খাবার গ্রহণ করলে হজম সহায়ক এই ধাপটি বাদ থেকে যায়।,২. হাতের ত্বকে হজম সহায়ক এক ধরনের স্বাস্থ্যকর জীবাণু থাকে, যা হাত পরিষ্কার করার পরেও থেকে যায়। যারা বদহজমে (Irritable bowel syndrome) ভুগে থাকেন তাদেরকে হাত দিয়ে খাবার গ্রহণ হজমে সহায়তা করে থাকে।,৩. গবেষণায় দেখা গেছে, দ্রুত খাবার গ্রহণ টাইপ-২ ডায়াবেটিসের ঝুঁকি বাড়িয়ে দেয়। কাঁটাচামচ বা স্টিক দিয়ে হাতের তুলনায় তাড়াতাড়ি খাবার গ্রহণ প্রক্রিয়া সম্পন্ন হয়। তাই হাত দিয়ে খাবার গ্রহণ ডায়াবেটিস-২ নিয়ন্ত্রণে সহায়ক ভূমিকা পালন করে থাকে।,৪. হাত দিয়ে খাবার গ্রহণ স্নায়ুর মাধ্যমে পরিমিত খাবার গ্রহণ করার জন্য মস্তিস্কের মাধ্যমে পাকস্থলীকে নির্দেশনা দিয়ে থাকে, যা স্থূলতা নিয়ন্ত্রণে ভূমিকা পালন করে।,সর্বোপরি হাত দিয়ে খাবার গ্রহণ করলে খাবারের নানা পদ সংমিশ্রণ করে স্বাদের বৈচিত্র্য এবং পরিতৃপ্তি লাভ করা যায়। তবে মনে রাখবেন, খাওয়ার আগে সাবান বা হ্যান্ডওয়াশ দিয়ে অবশ্যই হাত পরিষ্কার করতে হবে।,,ডা. এম আর করিম রেজা, ত্বক ও জনস্বাস্থ্য বিশেষজ্ঞ"
"গর্ভাবস্থায় প্রথম ৩ মাস যা খাবেন, যা খাবেন না","গর্ভধারণের পর থেকেই নিজের এবং গর্ভের সন্তানের সুস্বাস্থ্য রক্ষায় বিশেষ যত্ন নিতে হবে। এই বিশেষ যত্নের অন্যতম প্রধান অংশ হলো খাদ্যাভ্যাস। গর্ভাবস্থায় সুষম খাদ্যাভ্যাস মেনে চলা অত্যন্ত গুরুত্বপূর্ণ।,ঢাকা মেডিক্যাল কলেজ অ্যান্ড হাসপাতালের স্ত্রীরোগ ও প্রসূতি বিশেষজ্ঞ ডাক্তার ইশরাত জেরিন জানিয়েছেন গর্ভাবস্থার প্রথম ৩ মাসের ডায়েট পরিকল্পনা কেমন হবে।,তিনি জানান, গর্ভাবস্থার প্রথম ৩ মাসে খাদ্য তালিকায় ফলিক অ্যাসিড, আয়রন, ক্যালসিয়াম, ওমেগা ৩ ফ্যাটি অ্যাসিড, জিংক, প্রোটিনসমৃদ্ধ খাবার রাখতে হবে। এসব পুষ্টি উপাদান আপনার ভ্রূণের বৃদ্ধি ও বিকাশে সহায়তা করে এবং বিভিন্ন জন্মগত ত্রূটি রোধে সহায়তা করে।,তবে প্রতিটি মানুষের শরীর আলাদা ধরনের। তাই গর্ভধারণের পর খাদ্যাভ্যাসের বিষয়ে একবার আপনার নিয়মিত চিকিৎসকের সঙ্গে কথা বলে নেবেন।,এই সময় যে খাবারগুলো খেতে হবে বলে ডাক্তার ইশরাত জেরিন জানিয়েছেন, সেগুলো হলো-,ফলিক এসিড,গর্ভাবস্থায় প্রথম ১৩ সপ্তাহে ফলিক এসিড বা ফোলেট সবচেয়ে বেশি গুরুত্বপূর্ণ। ফলিক এসিড হলো এক ধরনের বি ভিটামিন। প্রথম কয়েক সপ্তাহে ভ্রূণের জন্মগত ত্রুটি হওয়ার আশঙ্কা থাকে এবং সঠিক পরিমাণে ফলিক এসিড গ্রহণ এই আশঙ্কা প্রায় ৭০ শতাংশ কমিয়ে দেয়৷ তাই এই সময় অবশ্যই আপনার ডাক্তারের পরামর্শ মেনে সাপ্লিমেন্ট হিসেবে সঠিক মাত্রায় ফলিক এসিড গ্রহণ করতে হবে৷ ফলিক এসিডসমৃদ্ধ খাবার আপনার প্রতিদিনের  খাদ্যতালিকায় রাখতে হবে৷ যেমন আখরোট, পেস্তা বাদাম, ডিম, ছোলা, মুগ, ব্রকলি, সূর্যমুখী বীজ, চিয়া সিড, শতমূলী, কমলালেবু ইত্যাদি।,আয়রন,আমাদের দেশে মেয়েদের শরীরে আয়রনের ঘাটতি খুব বেশি দেখা যায়, বিশেষ করে গ্রামাঞ্চলে। আয়রনের ঘাটতি হলে গর্ভের শিশুর শরীরে অক্সিজেন কম পৌঁছায়। ফলে শিশুর গঠন ও বৃদ্ধি বিঘ্নিত হয় এবং সময়ের আগেই শিশু জন্ম নেওয়ার মতো জটিলতা তৈরি হতে পারে। তাই এই সময় আয়রনসমৃদ্ধ খাবার যেমন পালং শাক, ডিম, মুরগির মাংস, ছোলা, খেজুর, কলা ইত্যাদি খাদ্যতালিকায় রাখতে হবে। মনে রাখবেন, প্রাণিজ উৎসের তুলনায় উদ্ভিজ উৎস থেকে পাওয়া আয়রন গ্রহণ করা বেশি ভালো।,ভিটামিন সি শরীরে আয়রন শোষণ বৃদ্ধি করে। তাই আয়রনযুক্ত খাবার খাওয়ার সঙ্গে ভিটামিন সি যুক্ত খাবার, যেমন লেবু, কমলালেবু, আমলকি, আঙুর, আপেল ইত্যাদি খেতে হবে।,জিংক,শরীরের কোষ গঠনের জন্য জিংক জরুরি। একজন গর্ভবতী মায়ের প্রতিদিন ১১ মিলিগ্রাম জিংকের প্রয়োজন। তাই এই সময় সাপ্লিমেন্ট হিসেবে ডাক্তার আপনাকে জিংক ট্যাবলেট খাওয়ার পরামর্শ দেবেন।,এ ছাড়া আপনার খাদ্যতালিকায় জিংকসমৃদ্ধ খাবার যেমন ডাল, ছোলা, ডিম, আমন্ড, কাজু, চিনা বাদাম, শিমের বিচি, মুরগির মাংস, গরুর মাংস,দুধ ইত্যাদি রাখতে হবে।,ক্যালসিয়াম,গর্ভাবস্থায় শিশুর হাড় ও দাঁত গঠনের জন্য ক্যালসিয়াম গুরুত্বপূর্ণ। মায়ের শরীরে ক্যালসিয়ামের ঘাটতি হলে শরীর মায়ের হাড় থেকে গর্ভের শিশুর শরীরে ক্যালসিয়াম সরবরাহ করবে। ফলে মায়ের শরীরে ক্যালসিয়ামের ঘাটতিজনিত সমস্যা দেখা দেবে। তাই এই সময় মায়ের খাদ্যতালিকায় অবশ্যই পর্যাপ্ত ক্যালসিয়াম জাতীয় খাবার রাখতে হবে। যেমন- দুধ, দই, পনীর, ব্রকলি, বাঁধাকপি, ঢেঁড়স, কাঁটাযুক্ত মাছ, টফু, পালং শাক, ডুমুর, চিয়াসিড, ডিম, তিল, তিশি, আমন্ড ইত্যাদি। ক্যালসিয়ামের শোষণের জন্য ভিটামিন ডি প্রয়োজন। তাই প্রতিদিন সকালে অন্তত ১০-১৫ মিনিটের জন্য শরীরে রোদ লাগান।গর্ভাবস্থায় চিকিৎসকের পরামর্শ নিয়ে প্রথম ৩ মাস ক্যালসিয়াম সমৃদ্ধ খাবারের পাশাপাশি ১ হাজার মিলিগ্রাম করে ক্যালসিয়াম সাপ্লিমেন্ট গ্রহণ করতে হবে।,ওমেগা-৩ ফ্যাটি এসিড,ওমেগা-৩ ফ্যাটি এসিড শিশুর বুদ্ধি ও স্নায়ুতন্ত্র বিকাশে সাহায্য করে। গর্ভাবস্থার শুরু থেকেই ওমেগা ফ্যাটি অ্যাসিড গ্রহণ করলে শিশুর শৈশবে চোখের দৃষ্টিশক্তি, বুদ্ধি ও ভাষার বিকাশ খুব ভালোভাবে হয়। তাই এই সময় ফ্যাটি এসিড সমৃদ্ধ খাবারের পাশাপাশি ডাক্তারের পরামর্শ অনুযায়ী সাপ্লিমেন্ট গ্রহণ করা ভালো। এ ছাড়া, গর্ভাবস্থায় প্রথম ৩ মাসে ভিটামিন  এ, ডি ও সিযুক্ত খাবার খেতে হবে।,প্রোটিন সমৃদ্ধ খাবার,এই সময় মায়ের প্রায় ৭০ থেকে ১০০ গ্রাম প্রোটিন প্রয়োজন হয়। তাই প্রোটিনযুক্ত খাবার ডিম, মাংস, মাছ, ডাল ইত্যাদি খেতে হবে।,আঁশ জাতীয় খাবার,কোষ্ঠকাঠিন্য এই সময় খুবই কমন ব্যাপার। তাই এই সমস্যা কমাতে উচ্চ ফাইবারযুক্ত খাবার যেমন বাদামি ভাত, ওটস, ছোলা, মুগ, সবুজ মটর, ভুট্টা, ব্রকলি, শাক-সবজি ইত্যাদি খাবেন। এ ছাড়াও গর্ভাবস্থায় পর্যাপ্ত পরিমাণ পানি পান করতে হবে।,কী খাবেন না,গর্ভাবস্থায় সুস্থ থাকতে কী খাবেন সেটা জানার পাশাপাশি কী খাবেন না সেটা জানাও জরুরি।,● গর্ভাবস্থার এই সময়ে অতিরিক্ত ক্যাফেইন জাতীয় খাবার যেমন চা বা কফি কম খেতে হবে। কারণ অতিরিক্ত ক্যাফেইন জাতীয় খাবার গর্ভপাতের আশঙ্কা বাড়িয়ে দেয়।,● এই সময় সামুদ্রিক মাছ কম খেয়ে মিঠা পানির মাছ খাবেন৷ কারণ সামুদ্রিক মাছে পারদের পরিমাণ বেশি থাকায় ভ্রুণের মস্তিষ্কের বিকাশে বিরূপ প্রভাব ফেলতে পারে।,● আধা সেদ্ধ ডিম বা মাংস খাওয়া থেকে বিরত থাকতে হবে৷ ডিম ও মাংসে সালমোনেলা ব্যাকটেরিয়া, লিস্টেরিয়া, ইত্যাদি থাকতে পারে যা গর্ভাবস্থার প্রাথমিক দিকে গর্ভপাতের কারণ হতে পারে। তাই প্রাণিজ প্রোটিন ভালোভাবে রান্না করে খাবেন। ডিমের পোচ, হাফ বয়েলড ডিম বা আধসেদ্ধ মাছ, মাংস একদমই খাবেন না। আনারস, কাঁচা পেঁপে খাওয়া থেকে যথাসম্ভব বিরত থাকতে হবে।"
গর্ভধারণের আগে স্বাস্থ্যকর খাদ্যাভ্যাস,"প্রত্যেক নারীর জীবনেই গর্ভাবস্থা অত্যন্ত গুরুত্বপূর্ণ একটি সময়। অনেকেই গর্ভধারণ করার পর ডাক্তার বা পুষ্টিবিদের পরামর্শ মেনে খাদ্যাভ্যাস পরিবর্তন করেন বা খাবারের প্রতি বেশ সচেতন হয়ে থাকেন। কিন্তু গর্ভধারণ করার আগেও কি খাদ্যাভ্যাস পরিবর্তনের প্রয়োজন আছে? অবশ্যই আছে৷ যখন আপনি গর্ভধারণের সিদ্ধান্ত নিচ্ছেন তখন থেকেই যদি খাদ্যাভ্যাস পরিবর্তন করেন এবং সঠিক খাদ্যাভাস শুরু করেন তাহলে সেটি আপনাকে নানাভাবে সাহায্য করতে পারে। সঠিক ও সুষম খাদ্যাভ্যাস আপনার গর্ভস্থ শিশুর জন্মকালীন বিভিন্ন জটিলতা প্রতিরোধ করতে পারে।,ঢাকা মেডিকেল কলেজ ও হাসপাতালের স্ত্রীরোগ ও প্রসূতি বিশেষজ্ঞ ডাক্তার ইশরাত জেরিনের কাছ থেকে চলুন জেনে নেওয়া যাক গর্ভধারণের আগে কী ধরনের খাবার আপনার খাদ্যতালিকায় যোগ করতে পারেন।,তবে প্রতিটি মানুষের শরীর আলাদা ধরনের। তাই গর্ভধারণের আগে খাদ্যাভ্যাসে পরিবর্তন আনার সময় একবার আপনার নিয়মিত চিকিৎসকের সঙ্গে কথা বলে নেবেন।,ফলিক এসিড,গর্ভাবস্থায় নারীদের জন্য খুব গুরুত্বপূর্ণ একটি পুষ্টি উপাদান হলো ফলিক এসিড। ফলিক এসিড হলো এক ধরনের ভিটামিন বি (ভিটামিন বি ৯)। হবু মায়েদের গর্ভধারণের ১-২ মাস থেকে গর্ভধারণের প্রথম ৩ মাস অবশ্যই ফলিক এসিডযুক্ত খাবার বা ডাক্তারের পরামর্শ নিয়ে সাপ্লিমেন্ট হিসেবে খেতে হবে। গর্ভবতী হওয়ার পর তা মায়ের জানতে প্রায় ৪-৫ সপ্তাহ লেগে যায়। আর প্রথম ৪ থেকে ৮ সপ্তাহেই ভ্রূণের প্রাথমিক গঠনের সময় ফলিক এসিড সবচেয়ে বেশি জরুরি হয়।,কারণ বেশিরভাগ জন্মগত ত্রুটি এই প্রথম কয়েক সপ্তাহেই তৈরি হয়ে থাকে। তাই মায়ের শরীরে যদি আগে থেকে ফলিক অ্যাসিড যথেষ্ট পরিমাণ মজুদ না থাকে তাহলে ভ্রূণের গঠনে সমস্যা দেখা দিতে পারে। বিভিন্ন গবেষণায় দেখা গেছে, পর্যাপ্ত পরিমাণে ফলিক অ্যাসিড গ্রহণ মেয়েদের সন্তান ধারণক্ষমতা বৃদ্ধি করতে পারে ও বন্ধ্যাত্বের হার হ্রাস করতে পারে। যখন আপনি সন্তান ধারণের চেষ্টা করছেন তার অন্তত ২ মাস আগে থেকে ডাক্তারের পরামর্শ নিয়ে আপনাকে ফলিক অ্যাসিড খেতে হবে।,ফলিক এসিডের উৎস,ডাল- ছোলা,মুগ,মটর, রাজমা ডাল, চানা ডাল ইত্যাদি,শস্য- গম,গমের আটা বা ময়দা,সবুজ শাক সবজি- পালং শাক, ব্রকলি, বীট, শিম, লেটুস পাতা, শতমূলী, অ্যাভোকাডো,বাদাম- চিনা বাদাম, আখরোট, ফ্লাক্স সিড, পেস্তা বাদাম,আমন্ড বাদাম , সূর্যমুখী বীজ,প্রাণিজ উৎস - ডিম, গরুর কলিজা, দুধ, গরু,খাসি বা মুরগির মাংস, দই, ইস্ট,ফল- কমলালেবু, মৌসুমি লেবু, আঙুর, পেপে, কোলা, জাম্বুরা, পেয়ারা,আয়রন,শরীরে অক্সিজেন ধারণ ক্ষমতা বৃদ্ধির জন্য আয়রন প্রয়োজন। আয়রনের ঘাটতি হলে শরীরে রক্তশূন্যতা দেখা দিতে পারে। যে মেয়েদের শরীরে আয়রনের পরিমাণ সঠিক মাত্রায় থাকে, তাদের গর্ভবতী হওয়ার সম্ভাবনা যাদের আয়রন ঘাটতি আছে তাদের তুলনায় বেশি থাকে। গর্ভাবস্থায় মায়ের শরীরে অক্সিজেন কমে গেলে শিশুর শরীরেও অক্সিজেন কম পৌঁছাবে। ফলে শিশুর বৃদ্ধি বিঘ্নিত হওয়া ও সময়ের আগেই বাচ্চা জন্ম নেওয়ার মতো সমস্যা তৈরি হতে পারে। তাই আয়রন জাতীয় খাবার অবশ্যই আপনার খাদ্যতালিকায় রাখতে হবে।,আয়রনের উৎস,প্রাণিজ উৎস- গরু/খাসি/মুরগির মাংস, ডিম,কলিজা ইত্যাদি,উদ্ভিজ উৎস- পালংশাক, ডাল, ছোলা, আমন্ড, সবুজ মটর,বীট, ডুমুর, টমেটো, লাল শাক ,মিষ্টি আলু, মাটির নিচের আলু, বাঁধাকপি, ব্রোকলি, কচু, কচু শাক,ডালিম,আম, খেজুর, কলা,ফাইবার,যেহেতু গর্ভধারণের পর স্বাভাবিকভাবেই কিছু ওজন বৃদ্ধি পায় তাই গর্ভধারণের আগেই ওজন রাখা উচিত। কারণ অতিরিক্ত ওজন বেড়ে গেলে তা গর্ভকালীন বিভিন্ন জটিলতা তৈরি করতে পারে। ফাইবার আপনার ওজন নিয়ন্ত্রণে রেখে গর্ভধারণের সম্ভাবনা বাড়ায়। ফাইবার রক্তে শর্করা ও ইনসুলিনের মাত্রা নিয়ন্ত্রণ করেও সন্তান ধারণক্ষমতা বাড়ায়।,ফাইবারের উৎস,দানা শস্য-লাল চালের ভাত, লাল আটার রুটি বা পাউরুটি,সবুজ শাক সবজি- পালং, মটর, ভুট্টা, ব্রকোলি, সব ধরনের শাক,ফল- কলা, আপেল, বেরি, কমলালেবু,জাম্বুরা্‌ ,পেয়ারা, আম ,কাঁঠাল,ডাল- ছোলা, গোটা মুগ, মুসুর ডাল, রাজমা ডাল,ফ্যাটি এসিড,ওমেগা-৩ ও ওমেগা-৬ ফ্যাটি এসিড গর্ভধারণের জন্য খুবই গুরুত্বপূর্ণ। শিশুর মস্তিষ্ক ও বুদ্ধি বিকাশে এই ২টি ফ্যাটি এসিড সহায়তা করে। তাই গর্ভধারণের এর আগে থেকেই শরীরে ফ্যাটি এসিড মজুত রাখা জরুরি। ওমেগা ৩ ফ্যাটি অ্যাসিড ডিম্বাণু নিঃসরণকারী হরমোনের ভারসাম্য বজায় রেখে সন্তান ধারণক্ষমতা বৃদ্ধি করে।,ফ্যাটি এসিডের উৎস,আমিষ উৎস- ডিম, সামুদ্রিক মাছ ও মিষ্টি পানির চর্বিযুক্ত মাছ,নিরামিষ উৎস- আখরোট, চিয়া সীড, ফ্ল্যাক্স সিড,অ্যাভোকাডো, সয়াবিন (খুবই অল্প পরিমাণে খাবেন ,অতিরিক্ত সয়া খারাপ প্রভাব ফেলতে পারে)।,আয়োডিন,গর্ভধারণের পরিকল্পনা করার আগে থাইরয়েড হরমোনের ভারসাম্য বজায় রাখা জরুরি। আয়োডিন থাইরয়েড হরমোনের ভারসাম্য নিয়ন্ত্রণ করে। আয়োডিনের ঘাটতির ফলে হাইপোথাইরয়েডিজম রোগ হয়। থাইরয়েডের সমস্যা আপনার ঋতুচক্রকে ব্যাহত করতে পারে। মাসিকের সময় বেশি রক্তক্ষরণ হতে পারে, যার ফলে ডিম্বাণু নিঃসরণ, ভ্রূণের ধারণ ও রোপণে কিছু সমস্যা দেখা দেবে। আর এসব অসুবিধা আপনার গর্ভধারণে বাধা হয়ে দাঁড়াতে পারে।,ফ্যাটি এসিডের উৎস,আয়োডিনযুক্ত লবণ, দুধ, দই, চিজ, ডিম, সিম বীজ, খোসাসহ আলু সেঁকা বা পোড়া, চিংড়ি ইতাদি আয়োডিনের গুরুত্বপূর্ণ উৎস। এ ছাড়া গর্ভধারণের আগে আপনার খাদ্যতালিকায় প্রোটিন ও ক্যালশিয়াম সমৃদ্ধ খাদ্য রাখতে হবে।"
খাবার ডেকোরেশন কেন গুরুত্বপূর্ণ,"অক্সফোর্ডের ক্রসমোডাল রিসার্চ ল্যাবরেটরির প্রফেসর চার্লস স্পেন্সের একটি গবেষণা থেকে জানা যায়, খাবারের ডেকোরেশন খাবারের স্বাদকে আরও লোভনীয় করে তুলতে পারে।,গবেষণায়, স্পেন্সের দল ৩ ধরনের সালাদ প্রস্তুত করে এবং অংশগ্রহণকারী ৬০ জনের প্রত্যেককে সেগুলো খাওয়ার আগে এবং পরে রেটিং দিতে বলা হয়। প্রতিটি সালাদেই একই উপাদান ব্যবহার করা হলেও সেগুলো ডেকোরেশনের ধরন ছিল ভিন্ন।,প্রথমটিতে, একটি সালাদের ডেকোরেশন ছিল শিল্পী ওয়াসিলি ক্যান্ডিনস্কির একটি চিত্রকলার অনুরূপ। দ্বিতীয়টিতে অন্য সালাদটির ডেকোরেশন করা হয় সচরাচর বাড়িতে যে ধরণের সালাদ করা হয় সেরকম (তাড়াহুড়োয় করা সালাদ) এবং তৃতীয়টিতে উপাদানগুলো সুন্দরভাবে আলাদা আলাদা করে সাজানো ছিল।,ক্যান্ডিনস্কি-অনুপ্রাণিত পেইন্টিং অনুরূপ সালাদ বাকী দুটোর চেয়ে বেশি পছন্দ করেন অংশগ্রহণকারীরা। তারা মনে করেন এটি আরও ভাল স্বাদযুক্ত। অংশগ্রহণকারীরা এর জন্য দ্বিগুণ অর্থ দিতেও প্রস্তুত ছিলেন।,স্পেন্স মনে করেন-,* এর কারণ খাবারটি দেখে বেশি আবেদনপূর্ণ মনে হয়।,* অন্য কারণ হতে পারে যখন কেউ সেই নান্দনিক ডেকোরেশনটি দেখে, তখন এতে যে কারো প্রচেষ্টা আছে, তা খাবারের প্রতি আকাঙ্ক্ষায় রূপ নেয় এবং খাদ্য অভিজ্ঞতায় প্রভাব ফেলে।,* অথবা হয়তো এটি শিল্পপূর্ণ ডেকোরেশনের প্রতি অন্তর্নিহিত নান্দনিক আবেদন।,যেহেতু আমাদের ইন্দ্রিয় সংশ্লিষ্ট অনুভূতিগুলো মিশ্রিত ধরনের এবং একটি আরেকটিকে প্রভাবিত করার সামর্থ্য রাখে। তাই চোখের তৃপ্তি জিহ্বার স্বাদের সঙ্গে সংযুক্ত।,এই গবেষণার পর ফ্লেভার জার্নালে দেওয়া তাদের বিবৃতি অনুযায়ী, ডাইনাররা আসলে স্বজ্ঞাতভাবে খাবারের একটি শৈল্পিক মূল্যকে প্রাধান্য দেয়। তখন তাদের কাছে এটিকে আরও জটিল মনে হয়। তাই যখন রান্নার উপাদানগুলোকে একটি বিমূর্ত-শিল্পের চিত্রের মতো সাজানো হয় তখন তারা এটি আরও বেশি পছন্দ করেন।,সফল ডাইনিং অভিজ্ঞতার একটি মূল দিক হলো উপলব্ধি। যেমন, খাবারের রঙ, কাটলারি, রেস্তোঁরার পরিবেশ, আন্তরিকতা সবই উপলব্ধির বিষয় এবং তা খাবার উপভোগকে প্রভাবিত করে।,তাই গ্রাহকরাও তাদের খাবারের বিচারের জন্য খাবারের দৃশ্যত স্বাদের ওপরও নির্ভরশীল। যার কারণে, খাবারের স্বাদ নেওয়ার আগেই এক্ষেত্রে অর্থ ব্যয় করা ফলপ্রসূ হলো কিনা তা মনে মনে নির্ধারণ করে নেন৷,রেস্তোরাঁর টেবিলে যেই ডিশই নিয়ে আসা হোক সেটিই রেস্তোরার উৎকর্ষতার সাক্ষ্য দেয়। অর্থাৎ খাদ্য ডেকোরেশনের মাধ্যমেই মনস্তাত্ত্বিকভাবে রেস্তোরাঁর মান কেমন সেই বিষয়ে গ্রাহকের সঙ্গে যোগাযোগ স্থাপিত হয়ে যায়। একই সঙ্গে এটিই ওই রেস্তোরার কিচেনের কর্মীদের অভিজ্ঞতার এবং দক্ষতার জানান দেয়।,বড় এবং দামী রেস্তোরাগুলো তাদের গ্রাহক কারা তা বেশ ভালোভাবে অনুমান করতে পারে। অধিকাংশ ক্ষেত্রেই ভালো সেবা পেলে ক্রেতারা নতুন স্থান, নতুন কিছুর পরিবর্তে জানাশোনা স্থানেই বারবার যাওয়ার প্রবণতা রাখে। তাই দামী এবং ক্লাসিক রেস্টুরেন্টগুলো খাবার ডেকোরেশনেও থাকে দৃষ্টিনন্দন!"
সুস্থতার জন্যে যা করণীয়,"জীবনধারায় পরিবর্তন ও খারাপ অভ্যাস ত্যাগ করতে নতুন বছরের শুরুটা হতে পারে দারুণ সময়। যদিও খুব অল্প সংখ্যক মানুষ তাদের সংকল্পে অটল থাকতে পারেন, তবুও নতুন বছরে স্বাস্থ্য ও সুস্থতার জন্য নেওয়া যেতে পারে বেশ কিছু সংকল্প।,ওজন কমান,উচ্চতা অনুযায়ী আপনার ওজন যদি বেশি হয়ে থাকে, তাহলে সুস্বাস্থ্যের জন্য ওজন কমানো খুবই গুরুত্বপূর্ণ। ওজন কমার সঙ্গে সঙ্গে হৃদরোগ, টাইপ-২ ডায়াবেটিস, উচ্চ রক্তচাপের মতো রোগের ঝুঁকি কমতে শুরু করে। ওজন কমাতে চাইলে স্বাস্থ্যকর খাবার খান ও নিয়মিত ব্যায়াম করুন।,স্বাস্থ্যকর খাবার,স্বাস্থ্যকর খাবারের সঙ্গে ২টি বিষয় জড়িত। প্রথমত, কী খাচ্ছেন এবং দ্বিতীয়ত, কীভাবে খাচ্ছেন। প্রতিদিনের খাদ্য তালিকায় ফল ও শাক-সবজি থাকা গুরুত্বপূর্ণ। কারণ ফল ও শাক-সবজিতে ক্যালোরি ও চর্বি কম থাকে, ফাইবার বেশি থাকে এবং এগুলো ভিটামিন ও খনিজের ভালো উত্স। ফাইবারসমৃদ্ধ খাবার ওজন কমাতে সাহায্য করে।,খুব দ্রুত খাওয়া ওজন বেড়ে যাওয়ার কারণ হতে পারে। তাই ধীরে ধীরে এবং ভালোভাবে চিবিয়ে খাওয়া উচিত। খাওয়ার সময় টেলিভিশন ও মোবাইল ফোন থেকে দূরে থেকে খাবারটিই উপভোগ করতে হবে। খাওয়ার সময় আপনার পেট ভরে গেলে মস্তিষ্কে সেই বার্তা যেতে ২০ মিনিট পর্যন্ত সময় লাগতে পারে। তাই পেট ভরে গেছে, এমন অনুভব হওয়ার আগেই খাওয়া বন্ধ করা উচিত।,অলস শুয়ে-বসে থাকা কমান,নিয়মিত ব্যায়াম করার পাশাপাশি শরীরকে সার্বক্ষণিক সক্রিয় রাখার জন্য অলসভাবে শুয়ে-বসে সময় কাটানো এড়িয়ে চলা উচিত। দৈনন্দিন কাজে ছোট ছোট কিছু পরিবর্তন আনার মাধ্যমেই যা সম্ভব। যেমন: দোকানের দরজার একদম কাছে গাড়ি পার্ক না করে একটু দূরে পার্ক করা এবং হেঁটে দোকানে যাওয়া, লিফটের পরিবর্তে সিঁড়ি ব্যবহার করা, টেলিভিশন দেখার সময় সহজ কিছু ব্যায়াম করা।,শারীরিকভাবে যত বেশি সক্রিয় থাকতে পারবেন, সময়ের সঙ্গে সঙ্গে ততটাই ভালো বোধ করবেন।,নিয়মিত স্বাস্থ্য পরীক্ষা,প্রতি বছর নিয়মিত চিকিৎসকের সঙ্গে দেখা করা, নিয়মিত স্বাস্থ্য পরীক্ষা করা সুস্থতার জন্য প্রয়োজনীয় একটি বিষয়। এতে করে ছোটখাট স্বাস্থ্য সমস্যা বড় আকার ধারণের আগেই শনাক্ত ও প্রতিরোধ করা সম্ভব। শারীরিকভাবে সুস্থ বোধ করলেও প্রতি বছর নিয়মিত স্বাস্থ্য পরীক্ষা করাতে ভুলবেন না।,মানসিক চাপ কমান,মানসিক চাপ কমানোর উপায় জানা মানসিক ও শারীরিকভাবে সুস্থ থাকার একটি গুরুত্বপূর্ণ অংশ। অতিরিক্ত চাপ অনুভব করলে শ্বাস-প্রশ্বাসের ব্যায়াম, হাঁটা বা গান শোনার মতো সাধারণ কাজগুলো সহায়ক হতে পারে। দীর্ঘস্থায়ী মানসিক চাপ স্বাস্থ্য ও সুস্থতার ওপর প্রভাব ফেলে। তাই এর থেকে মুক্তি পাওয়ার উপায় বের করার কোনো বিকল্প নেই।,পর্যাপ্ত ও ভালো ঘুম জরুরি,ভালো ঘুম রোগপ্রতিরোধ ক্ষমতা ও মানসিক সুস্থতা বাড়ায়। আরামদায়ক ঘুমের জন্য রুটিন তৈরি, ঘুমানোর আগে মোবাইল বা টেলিভিশন দেখার সময় কমানো এবং ভালো ঘুমের পরিবেশ তৈরি প্রয়োজনীয় বিষয়। যদি অনিদ্রার সমস্যা থাকে, তাহলে মানসিক চাপ কমানোর উদ্যোগ নেওয়া উচিত।,ধূমপান বন্ধ করুন,ধূমপান শরীরের প্রায় প্রতিটি অঙ্গের ক্ষতি করে। এ ছাড়া, জর্দাসহ বিভিন্ন প্রক্রিয়ার খাওয়া তামাক মুখের ক্যানসার সৃষ্টি করে এবং নিকোটিন-আসক্তির কারণ হতে পারে। কাজেই সুস্থ থাকতে যেকোনো প্রক্রিয়াতেই তামাক সেবন বন্ধ করার পরিকল্পনা করুন।,সংকল্প বাস্তবায়ন,সুস্থ থাকার জন্য যেসব সংকল্প গ্রহণ করবেন, বছরজুড়ে তার বাস্তবায়ন কঠিন হয়ে যায়। কাজেই জীবনযাত্রার সঙ্গে মানানসই সংকল্প নির্ধারণ করে তা নিয়মিত মেনে চলা উচিত। এতে সফল হওয়ার সম্ভাবনা বাড়বে। স্বাস্থ্যকর নতুন অভ্যাস তৈরি করতে সময় ও ধৈর্য শক্তি প্রয়োজন।,সংকল্পের বিষয়ে সুনির্দিষ্ট লক্ষ্য রাখতে হবে। যেমন: ওজন কমাতে চাওয়ার বদলে ঠিক কতটা ওজন কমানো প্রয়োজন বা কতটা ওজন কমাতে চান, তা নির্ধারণ করুন। ব্যায়াম করতে চাওয়ার বদলে সপ্তাহে প্রতিদিন ৩০ মিনিট ব্যায়াম করার লক্ষ্য নির্ধারণ করুন।,লক্ষ্য নির্ধারণে বাস্তববাদী হওয়া একটি গুরুত্বপূর্ণ বিষয়। হঠাৎ করে অনেক বেশি পরিমাণ শারীরিক কসরত শরীরের জন্য ভালো নাও হতে পারে। ধীরে ধীরে ব্যায়ামের পরিমাণ বাড়াতে হবে। একইভাবে নতুন কোনো অভ্যাস শুরু করতে চাইলে হঠাৎ অনেক বেশি চাপ নেওয়া ঠিক হবে না।,নতুন অভ্যাস তৈরির ক্ষেত্রে শুরু থেকেই একেবারে নিখুঁত হওয়ার চেষ্টা সফলতার অন্তরায় হতে পারে। যদি স্বাস্থ্যকর খাবার খাওয়া আপনার লক্ষ্য হয়, তাহলে হঠাৎ করেই পছন্দের সব খাবার খাওয়া ছেড়ে দেবেন না। ধীরে ধীরে খাদ্য তালিকায় পরিবর্তন আনুন।,অনুবাদ করেছেন জান্নাতুল ফেরদৌস"
আপনি কি অ্যাসিডিটিতে ভুগছেন,"আপনার কি পেট জ্বালাপোড়া করে? ঝাল, মশলা বা তেলজাতীয় খাবার খেলে পেট জ্বলে বা ব্যাথা হয়? তাহলে বুঝতে হবে আপনি অ্যাসিডিটিতে ভুগছেন।,সাধারণত পরিবারের বাইরে থাকা শিক্ষার্থী বা ব্যাচেলর চাকরিজীবীদের এ সমস্যায় ভোগার প্রবণতা বেশি দেখা যায়। এসিডিটিকে গুরুত্ব সহকারে না নিলে এর মাত্রা বেড়ে গিয়ে আলসারের দিকে চলে যাওয়ার সম্ভাবনা আছে।,ঢাকা মেডিকেল কলেজের গ্যাস্ট্রো-এন্টেরোলজি বিভাগের সহকারী অধ্যাপক ডা. মোহাম্মদ মাজহারুল হকের সঙ্গে আলাপ করে জানা গেল অ্যাসিডিটি দূর করার কিছু উপায়।,তেল-মশলাযুক্ত ও ঝালজাতীয় খাবার,বিভিন্ন হোটেল, ক্যান্টিনের খাবারে দেখা যায় তেল-মশলার পরিমাণ বেশি থাকে যা অ্যাসিডিটিকে তরান্বিত করে। সাধারণ খাবার ছাড়াও তেহারি, মোরগপোলাও, বিরিয়ানির মত খাবার নিয়মিত খেলে সমস্যা বাড়বে। রাস্তার পাশের বিভিন্ন ভাজা-পোড়া, ঝালজাতীয় খাবারও এড়িয়ে চলতে হবে। এসব খাবার অ্যাসিড রিফ্লাক্স ঘটায়। অর্থাৎ পাকস্থলির অ্যাসিড গলায় চলে আসে। তাই খালি পেটে বেগুনি, আলুর চপ অথবা বেশি ঝাল দিয়ে ফুচকা-বেলপুরি খাওয়ার অভ্যাস পরিহার করতে হবে।,ফাস্ট ফুড ও কার্বনেটেড বেভারেজ,তরুণদের মাঝে আজকাল ফাস্ট ফুডের জনপ্রিয়তা বেশি। অনেকেই ভাত-তরকারির বদলে এগুলো নিয়মিত খেতে পছন্দ করেন। কিন্তু এসবে থাকা উচ্চমাত্রার ফ্যাট আপনার অ্যাসিডিটির জন্য খুবই বিপজ্জনক। এগুলোর সঙ্গে কোকাকোলা, পেপসি জাতীয় ড্রিংকস পান করাও পরিহার করতে হবে। বরং বেভারেজের বদলে পানি খাওয়া কাজে দেবে।,ধূমপান-মদ্যপান,সিগারেট, মদ্যপান এমনিতেই স্বাস্থ্যের জন্য ক্ষতিকর। সিগারেটে থাকা নিকোটিন ও অ্যালকোহল অ্যাসিড রিফ্লাক্স ঘটায়। তাই ধূমপান বা মদ্যপান চলতে থাকলে এ সমস্যা বাড়বে।,সময়মত খাওয়া,খাওয়া-দাওয়ায় অনিয়ম অ্যাসিডিটির অন্যতম কারণ। আমাদের পাকস্থলিতে নির্দিষ্ট সময় পর পর পরিপাকে সহায়তাকারী অ্যাসিড নিঃসরিত হয়। যদি পেটে খাবার না থাকে তাহলে অ্যাসিড জমে ধীরে ধীরে পাকস্থলিতে ক্ষত সৃষ্টি করতে পারে। তাই সময়ানুযায়ী খাওয়া গুরুত্বপূর্ণ।,টকজাতীয় খাবার,টক জাতীয় খাবারে সাইট্রাস অ্যাসিড বেশি থাকে। তাই যাদের অ্যাসিডিটির সমস্যা বেশি, তারা কমলা, লেবু, টমেটোসহ বিভিন্ন সাইট্রাসজাতীয় খাবার পরিহার করুন।,অনেকে পেট জ্বালাপোড়া করলে ব্যাথার ওষুধ বা গ্যাস্ট্রিকের ওষুধ খান। মনে রাখতে হবে ব্যাথার সঠিক কারণ না জেনে ওষুধ খাওয়া ঠিক নয়। কারণ অ্যাসিডিটি ছাড়াও বিভিন্ন কারণে পেট জ্বালাপোড়া করতে পারে। তাই নিজ থেকে দীর্ঘদিন গ্যাস্ট্রিকের ওষুধ না খেয়ে ডাক্তারের পরামর্শ নিন। এ ধরনের ওষুধ আপনাকে সাময়িক স্বস্তি দিতে পারে, কিন্তু অনিয়ম চলতে থাকলে এগুলো অ্যাসিডিটি দূর করতে পারবে না।,মনে রাখা জরুরি অ্যাসিড রিফ্লাক্স বন্ধ করাটাই অ্যাসিডিটির অন্যতম সমাধান। তাই উপরিউক্ত পরামর্শের পাশাপাশি খাওয়ার পরপরই না শোয়া, ভরপেট না খেয়ে অল্প অল্প করে খাওয়া রিফ্লাক্স বন্ধে ভালো কার্যকরী।"
মানবদেহের জন্য ভয়ংকর হতে পারে যে ৪টি ছত্রাক সংক্রমণ,"ছত্রাক বা ফাঙ্গাস প্রাকৃতিক পরিবেশে বিদ্যমান। এগুলোর মধ্যে কিছু মানবদেহে রোগের সৃষ্টি করে। সাধারণত ছত্রাক সংক্রমণ চিকিৎসায় ভালো হয়ে যায়। তবে কিছু ছত্রাক জীবনহানির কারণ হতে পারে। সম্প্রতি কিছু ছত্রাক ওষুধ প্রতিরোধী ক্ষমতা অর্জন করে জনস্বাস্থ্যের জন্য হুমকি হয়ে দাঁড়িয়েছে। বিশ্ব স্বাস্থ্য সংস্থা ৪টি ছত্রাক সম্পর্কে সতর্কতা জারি করেছে।,ক্রিপটোকক্কাস নিয়োফরম্যানস,এটি মস্তিষ্কে সংক্রমিত হয়ে জীবনহানির কারণ হতে পারে। সাধারণত পাখির মল দিয়ে ফলের মাধ্যমে এই ছত্রাক শরীরে প্রবেশ করে। আক্রান্ত ব্যক্তির সংস্পর্শেও এটি ছড়াতে পারে।,আ্যসপারগিলাস ফিউমিগ্যটাস,এই ছত্রাক ঘরে-বাইরে পরিবেশে বিদ্যমান। মরা পাতা, পচনধরা সবজি ও ফলমূল, সংরক্ষিত শস্য ও খাবার, ঘরের কার্পেটে এটি জন্ম নিয়ে থাকে। সাধারণ রোগ প্রতিরোধ ক্ষমতা সম্পন্ন মানুষের ক্ষেত্রে এটি রোগ সৃষ্টি করতে পারে না। তবে যাদের রোগ প্রতিরোধ ক্ষমতা কম এবং বয়স্ক ও শিশুদের ক্ষেত্রে এটি ফুসফুস ও সাইনাসে সংক্রমিত হতে পারে।,ক্যানডিডা অরিস,সাধারণত এটি স্বাস্থ্যসেবা কেন্দ্রে সৃষ্টি হয়। স্বাস্থ্যসেবায় নিয়োজিত কর্মীরা এতে আক্রান্ত হয়ে থাকেন। স্বাস্থ্যকেন্দ্র থেকে আক্রান্ত স্বাস্থ্যকর্মী, চিকিৎসক ও নার্সের সংস্পর্শে গেলে অন্যরাও আক্রান্ত হতে পারেন‌। এটির সংক্রমণে তীব্র জ্বর ও শীত অনুভূত হয়ে থাকে।,ক্যানডিডা আ্যলবিকানস,ছত্রাক থেকে সৃষ্ট রোগের অন্যতম প্রধান কারণ এটি। ত্বকের নানা স্থানে এই ছত্রাক সংক্রমিত হয়ে থাকে। সাধারণত চিকিৎসার মাধ্যমে পরিত্রাণ পাওয়া যায় এটি থেকে। তবে ইদানিং এই ছত্রাক ওষুধ প্রতিরোধ ক্ষমতা অর্জন করেছে। প্রচলিত ওষুধ কাজ করে না বলে আক্রান্তরা দীর্ঘদিন এই রোগে ভুগে থাকেন।,,যেভাবে প্রতিরোধ করবেন এসব ছত্রাক,◆ ফলমূল ও শাকসবজি ভালো করে পরিষ্কার করুন।,◆পচন ধরা ফল ও শাকসবজি খাওয়া থেকে বিরত থাকুন।,◆ ঘরের কার্পেট নিয়মিত পরিষ্কার করুন।,◆হাসপাতাল বা স্বাস্থ্যকেন্দ্রে প্রয়োজনের বেশি সময় অবস্থান করবেন না।,◆চিকিৎসকের পরামর্শ ছাড়া ছত্রাকরোধী ওষুধ ব্যবহার থেকে বিরত থাকুন।,,ডা. এম আর করিম রেজা,ত্বক ও সৌন্দর্য বিশেষজ্ঞ"
অ্যান্টি-নিউট্রিয়েন্টস স্বাস্থ্যের জন্য কতটা ক্ষতিকর,"আমরা প্রতিদিন যে খাবার খাই সেগুলোর মধ্যে বিভিন্ন প্রাণীজ ও উদ্ভিজ্জ খাবারে অ্যান্টি-নিউট্রিয়েনস্টস প্রাকৃতিকভাবেই পাওয়া যায়। অ্যান্টি-নিউট্রিয়েন্টস হলো এমন কিছু পুষ্টি উপাদান যা শরীরে অন্যান্য পুষ্টি উপাদানের শোষণে বাধা দেয়।,যেমন অক্সালেটকে অ্যান্টি-নিউট্রিয়েন্ট বলা হয়। কারণ এটি ক্যালসিয়াম এবং কিছু অন্যান্য খনিজ পদার্থের সঙ্গে আবদ্ধ থাকে। তাই সেগুলো শোষিত হতে পারে না।,তাহলে কি আমাদের অ্যান্টি-নিউট্রিয়েন্ট সমৃদ্ধ খাবার বেছে বেছে খাদ্য তালিকা থেকে বাদ দিতে হবে? অ্যান্টি-নিউট্রিয়েন্টস নিয়ে পুষ্টিবিদ নাঈমা রুমীর দেওয়া কিছু তথ্য তাহলে জেনে নেই।,গ্লুকোসিনোলেটস ও গয়ট্রোজেন,ক্রুসিফেরাস সবজি, যেমন-বাঁধাকপি, ব্রোকলির গ্লুকোসিনোলেটস ও গয়ট্রোজেন শরীরে আয়োডিনের শোষণ রোধ করতে পারে। যা থাইরয়েডের কার্যকারিতায় হস্তক্ষেপ করতে পারে এবং এতে ব্যাঘাত তৈরি করে।,যাদের ইতোমধ্যেই আয়োডিনের ঘাটতি বা হাইপোথাইরয়েডিজমের জটিলতা আছে তাদের এসব খাবার গ্রহণের ক্ষেত্রে সাবধান থাকতে হবে।,কয়েকটি গবেষণায় দেখা গেছে, গ্লুকোসিনোলেট বেশি গ্রহণের সঙ্গে রোগের ঝুঁকি কিছুটা বেড়ে যায়। গ্লুকোসিনোলেট সাধারণত ক্রুসিফেরাস সবজির মধ্যে পাওয়া যায়।,বেশ কয়েক বছর ধরে পরিচালিত ২টি গবেষণায় দেখা গেছে, গ্লুকোসিনোলেট বেশি গ্রহণ করা পুরুষ ও নারীদের মধ্যে হৃদরোগ এবং টাইপ-২ ডায়াবেটিসের ঝুঁকি গ্লুকোসিনোলেট কম গ্রহণকারীদের তুলনায় ১৯ শতাংশ বেড়ে যায়।,লেকটিন,মটরশুঁটি, চিনাবাদাম, সয়াবিনে লেকটিন নামক এক ধরনের অ্যান্টি-নিউট্রিয়েন্ট থাকে। এটি শরীরে ক্যালসিয়াম, আয়রন, ফসফরাস ও জিংকের শোষণকে বাধাপ্রাপ্ত করতে পারে।,লেকটিন বেশি পরিমাণে খেলে, অন্ত্রের প্রাচীর ক্ষতিগ্রস্ত হতে পারে। এর ফলে অন্ত্রে জ্বালাপোড়া, ডায়রিয়া বা বমির মতো উপসর্গ দেখা দিতে পারে। এটি পুষ্টি শোষণ করা থেকে অন্ত্রকে বাধা দিতে পারে।,অক্সালেট,সবুজ শাক-সবজি, চা, মটরশুঁটি, বাদাম, বিটের অক্সালেট ক্যালসিয়ামের সঙ্গে যুক্ত হয়ে এর শোষণ বাধাগ্রস্ত করতে পারে। হেলথ প্রফেশনালস ফলোআপ স্টাডি এবং নার্সেস হেলথ স্টাডি (এনএইচএস) ১ ও ২ এ দেখা যায়, অধিক অক্সালেট গ্রহণের ফলে নারী ও পুরুষ উভয়েরই কিডনিতে পাথর হওয়ার ঝুঁকি গড়ে ২০ শতাংশ বেড়ে যায়।,এতে আরও দেখা যায়, যেসব পুরুষ দৈনিক ৭৫৫ মিলিগ্রামের কম ক্যালসিয়াম গ্রহণ করেছে এবং বেশি অক্সালেট গ্রহণ করেছে, তাদের পাথর হওয়ার ঝুঁকি ৪৬ শতাংশ বেড়ে গেছে।,ফাইটেটস (ফাইটিক এসিড),শস্য, বীজ, শিম, কিছু বাদামে থাকা ফাইটেটস (ফাইটিক এসিড) আয়রন, জিঙ্ক, ম্যাগনেসিয়াম ও ক্যালসিয়ামের শোষণ কমিয়ে দিতে পারে।,খাবার তৈরির সময় ফাইটেটসের পরিমাণ কমানো যেতে পারে। সঠিক উপায়ে রান্না করা, পানিতে সারা রাত ভিজিয়ে রাখা, অঙ্কুরোদগম, গাঁজন এবং আচার ফাইটিক এসিডকে ভেঙে দিতে পারে।,কোলনের কিছু প্রাকৃতিক ব্যাকটেরিয়াও ফাইটেটস ভেঙে ফেলতে সাহায্য করে।,স্যাপোনিন,গোটা শস্যের স্যাপোনিন পুষ্টি উপাদান শোষণে বাধা তৈরি করতে পারে। বেশি মাত্রার স্যাপোনিন গ্রহণ করলে পেটে ব্যথা, পেট ফাঁপা, ডায়রিয়া, বমি ও বমিভাব হতে পারে।,ট্যানিন,চা বা কফিতে থাকা ট্যানিন আয়রন শোষণ কমাতে পারে। সুপারি, বাদাম, ভেষজ চায়ের মতো ট্যানিন সমৃদ্ধ খাবার খাওয়ার সঙ্গে খাদ্যনালীর ক্যান্সারের সম্পর্ক আছে বলে জানা গেছে।,অ্যান্টি-নিউট্রিয়েন্টস বিভিন্ন খাবারের পুষ্টির শোষণকে প্রভাবিত করে। তাই এই ঝুঁকি কমাতে খাদ্য তালিকায় বেশি পরিমাণে অ্যান্টি-নিউট্রিয়েন্টস সমৃদ্ধ খাবার এড়িয়ে চলার পরামর্শ দেওয়া হয়।,এছাড়া সারাদিন বিভিন্ন খাবারের সঙ্গে সুষম খাবার খাওয়ার পরামর্শ দেওয়া হয়। যেমন- সকালের নাস্তায় দুধের সঙ্গে ২ কাপ সিরিয়াল খাওয়ার পরিবর্তে, এক কাপ সিরিয়াল ও এক কাপ ফল বেছে নিতে পারেন।,তবে মনে রাখবেন, অ্যান্টি-নিউট্রিয়েন্টস গ্রহণে কিছু উপকারিতাও আছে। যেমন-ফাইটেট কোলেস্টেরল কমাতে, হজম প্রক্রিয়া ধীর করতে সাহায্য করে। তাই এগুলোকে সম্পূর্ণভাবে এড়ানো বাঞ্ছনীয় নয়।"
শিশুর মানসিক স্বাস্থ্যের যত্ন,"শিশুর যত্ন বলতে আমরা সাধারণত শিশুর শারীরিক যত্নকেই বুঝে থাকি। বাচ্চা ঠিকমত খাচ্ছে কিনা, ঘুমাচ্ছে কিনা, বয়সের স্বাভাবিক বিকাশ হচ্ছে কিনা তা নিয়ে যেন চিন্তার শেষ নেই অভিভাবকদের। সে তুলনায় শিশুর মানসিক স্বাস্থ্যের দিকে তেমন একটা মনোযোগ দেওয়া হয় না। কিন্তু শিশুর শারীরিক স্বাস্থ্যের পাশাপাশি মানসিক স্বাস্থ্যের প্রতিও যত্নবান হওয়া প্রয়োজন।,কীভাবে শিশুর মানসিক স্বাস্থ্যের প্রতি যত্নবান হওয়া যায় তা নিয়েই আজকের আলোচনা।,গুরুত্ব দেওয়া,মনোবিদরা বলেন, শিশুর মনোজগৎ এবং বড়দের জগতের মধ্যে একটা বিপরীতমুখী চিন্তার প্রাচীর থাকে। এই প্রাচীর ভাঙার কাজ শিশুর নয়, বড়দেরই। বড়দের কাছে যে বিষয় 'অমূলক' বা 'কাল্পনিক' বলে মনে হয়, কোনো শিশুর কাছে সেটিই গুরুত্বপূর্ণ ঘটনা বলে মনে হতে পারে। একই ভাবে বড়রা শিশুর যে অনিচ্ছা বা ভয়কে 'অমূলক' বা 'হালকা' বলে ভাবেন তা হয়তো শিশুর কাছে ভীতিকর হতে পারে। তাই ছোট্ট শিশুর কোনো ইচ্ছা, ভীতি অথবা আগ্রহকে যথাসম্ভব গুরুত্ব দিতে হবে।,নিজের ইচ্ছা শিশুর ওপর চাপিয়ে না দেওয়া,শিশুদের সম্পর্কে প্রচলিত ধারণাগুলোর একটা হচ্ছে শিশুরা খালি কলসির মতো। যাকে শিক্ষাদীক্ষায়, জ্ঞানে ও বুদ্ধিতে 'পূর্ণ' করে তোলার দায়িত্ব বড়দের উপর অর্পিত। যে কারণে শিশুর মাঝে নিজেদের ইচ্ছাকে চাপিয়ে দেয়ার প্রবণতা অভিভাবকদের মধ্যে লক্ষ্য করা যায়। কিন্তু মনে রাখতে হবে শিশুদের মানসিক বিকাশ শুরু হয়ে যায় খুব ছোটবেলা থেকেই। শিশুর স্বাভাবিক মানসিক বিকাশের ক্ষেত্রে পারিবারিক ও সামাজিক অবস্থা গুরুত্বপূর্ণ ভূমিকা রাখে। নিজেদের আবেগ, চাওয়া পাওয়া কোনোভাবেই তাদের ওপর চাপিয়ে দেওয়া যাবে না। তারা যেমন সেভাবেই বিকশিত হতে দিতে হবে তাদের।,অন্যের সঙ্গে তুলনা না করা,প্রতিটি মানুষ যেমন আলাদা, শিশুর বেলায়ও তাই। সব শিশুকে একই ছাঁচে ফেলে তার সঙ্গে অন্য শিশুর তুলনা করা যাবে না। কারণ এতে করে ছোট থেকেই তার ভেতর হীনমন্যতা জন্ম নেবে। তাকে যেমন ভালো কাজের জন্য উৎসাহিত করতে হবে, তেমনি দুষ্টুমি করলেও অতিরিক্ত শাসন করা যাবে না। মনে রাখতে হবে, দুষ্টুমি, চঞ্চলতা শিশুর সুস্থ বিকাশেরই অন্যতম বৈশিষ্ট্য।,শিশুর ইচ্ছা ও স্বাধীনতা মূল্যায়ন,কোনো কিছু শেখার পেছনে প্রত্যেক শিশুর সহজাত প্রবৃত্তি ও প্রবল আগ্রহ কাজ করে। সেই আগ্রহের প্রতি কোনোরকম অনাগ্রহ দেখানো যাবে না। আপনার শিশুটি যদি বলে, সে আঁকতে চায় তাকে আঁকতে দেন। আপনি পড়াতে চাইছেন বলে তার এখন পড়তে বসতেই হবে এমন কোনো কথা নেই। তার ইচ্ছা ও স্বাধীনতা মূল্যায়ন করলে শিশুর মন ভালো থাকবে। মানসিক বিকাশ সুস্থ ও স্বাভাবিক হবে।,ভুল করতে দেওয়া,শিশুদের ভুল করতে দিতে হবে। সবসময় তাকে সংশোধনের দিকে যাবেন না। শিশুরা যদি ভুল না করে তবে ভবিষ্যতে তারা জীবন, সময়, টাকা ও কঠোর পরিশ্রমের গুরুত্ব বুঝতে সক্ষম হবে না। ভুলের মাধ্যমে তারা বুঝতে শিখবে কোন কাজ করা উচিত, কোনটি উচিত নয়। তাদের নিজের কাজ ও দায়িত্বের ভার নিজের কাঁধে নিতে শিক্ষা দিতে হবে। এতে তাদের শুরুতে কিছুটা সমস্যা হলেও তারা সময়ের সঙ্গে সঙ্গে অনেককিছু বুঝতে শিখবে।,প্রতিশ্রুতি রক্ষা করা,'তোমাকে বিকেল বেলা পার্কে নিয়ে যাবো'- কোনোকিছু না ভেবেই আপনি শিশুকে এই কথা বলে ফেললেন। শিশুটি সারাদিন অপেক্ষা করে আছে কখন আপনি আপনার কথা রাখবেন। কিন্তু আপনি তাকে পার্কে নিয়ে গেলেন না। 'আরেকদিন নিয়ে যাবো' বলে শিশুকে আবারও মিথ্যে আশ্বাস দিলেন। আপনি দেখছেন, আপনার সন্তান কিছুক্ষণ মন খারাপ করে অন্য কোনো খেলায় ডুবে যাচ্ছে। ভাবছেন সে আপনার এই 'প্রতিশ্রুতি ভঙ্গের' ঘটনা ভুলে গেছে। কিন্তু সত্যটা হলো, বাচ্চাদের মনে এসব ঘটনা খুবই প্রভাব ফেলে। যার প্রতিফলন শৈশবে প্রতীয়মান না হলেও পরে দেখতে পাওয়া যায়। শিশুকে কোনো প্রতিশ্রুতি দেওয়ার আগে ভেবেচিন্তে দিন। তা নাহলে আস্তে আস্তে শিশুটি আপনার কথার ওপর ভরসা হারাতে আরম্ভ করবে।,শিশুর শারীরিক স্বাস্থ্যের পাশাপাশি মানসিক স্বাস্থ্যের প্রতিও যত্নবান হওয়া জরুরি। এতে করে ভবিষ্যৎ জীবনের চলার পথ সুগম হবে, দেশ ও দশের জন্য মঙ্গল বয়ে আনবে।,তথ্যসূত্র: ব্রিটানিকা, মানসিক স্বাস্থ্য ফাউন্ডেশন, ইউনিসেফ,"
ননস্টিক হাঁড়ি-পাতিল ব্যবহার ও যত্নের ১০টি টিপস,"আপনি কি রান্নার জন্য ননস্টিক হাঁড়ি-পাতিল অনেক পছন্দ করেন? কিন্তু খুব জলদি নষ্ট হয়ে যায় বলে সেগুলো বেশি ব্যবহার করতে চান না? তবে আপনার জন্য আজ থাকছে কিছু বিশেষ টিপস, যেগুলো অনুসরণ করলে সহজে নষ্ট হওয়ার দুশ্চিন্তা ছাড়াই ননস্টিক হাঁড়ি-পাতিল ব্যবহার করতে পারবেন।,ননস্টিক হাঁড়ি-পাতিল ঠিক কতটা দীর্ঘস্থায়ী হবে সেটি কত দাম দিয়ে সেগুলো কিনেছেন তার ওপর নির্ভর করে না। যতটা যত্ন করে ব্যবহার করা যাবে এই ননস্টিকের পাতিলগুলো হবে ঠিক ততটাই দীর্ঘস্থায়ী।,কখন বুঝবেন যে আপনার পাতিলটি আর ব্যবহার করার উপযোগী নয়? যখন দেখবেন ননস্টিক প্যানের তলানিতে কোনো শাইন নেই এবং সেটির প্রলেপ সম্পূর্ণ উঠে গিয়েছে। যখন দেখবেন পাতিলের তলায় খাবার লেগে যাচ্ছে, সহজে উঠে আসছে না।,এরকম হলেই বুঝতে হবে ননস্টিক হাঁড়ি-পাতিল নষ্ট হয়ে গেছে। এমনটা যেন না হয় সেজন্য মেনে চলতে হবে কিছু সহজ নিয়ম। চলুন জেনে নিই সেগুলো।,প্রথম ব্যবহারের আগেই প্রি সিজন করে নেওয়া,একটি নতুন ননস্টিক কুকওয়্যার কেনার পরে সেটিকে প্রি সিজন করে নিলে দীর্ঘদিন ব্যবহার করা যায়। প্রথমে নতুন থাকা অবস্থায় ফোম দিয়ে হালকা হাতে এর ধুলোময়লা সব পরিষ্কার করে নিতে হবে। তারপর কিছুটা তেল লাগিয়ে সেটিকে ওভেনে দিয়ে কিছু সময় তাপ দিয়ে সিজন করতে হবে। এই তাপের পরিমাণ ও সময় ননস্টিক প্যানের ওপরই নির্ভর করে। এর পরে সিজন শেষে এটি ঠাণ্ডা করে বাড়তি তেল মুছে নিতে হবে।,তবে সব ধরনের ননস্টিক প্যানে এই সিজনিং করা যাবে না। পাত্রের সঙ্গে থাকা ম্যানুয়াল আগে পড়ে নিতে হবে। যেসব পাত্র ওভেনে গরম করা যাবে না সেগুলোতে তেল লাগিয়ে কয়েক মিনিট চুলায় তাপ দিতে হবে। এরপর ধুয়ে নিলেই তা ব্যবহার করার জন্য তৈরি হয়ে যাবে। মনে রাখবেন নতুন অবস্থায় কোনোভাবেই সরাসরি রান্নার কাজে ননস্টিক ব্যবহার করা যাবে না।,ননস্টিকে কুকিং স্প্রে ব্যবহার না করা,বেশিরভাগ ক্ষেত্রে রান্নার সময় কুকিং স্প্রে ব্যবহার করলে সেই তেল প্যানের পাশ দিয়ে লেগে প্যানকে স্টিকি করে তুলবে, যা দীর্ঘস্থায়ী ব্যবহারের জন্য ঠিক নয়।,যতবার স্প্রে ব্যবহার করা হবে ঠিক ততবারই ননস্টিক প্যানটি ভালো করে ধুতে হবে, যেন সেটি স্টিকি না হয়। স্টিকি ফ্রাইপ্যানে খাবার ঠিকভাবে রান্না করা যায় না এবং নিচে লেগেও যায়।,খালি ননস্টিক হাঁড়ি-পাতিল চুলায় তাপে না দেওয়া,তেল ছাড়া ননস্টিক হাঁড়ি-পাতিল কখনোই চুলাতে বেশি সময় তাপে দেওয়া যাবে না। তেল দিয়ে তাপ দিলে যেমন ফ্রাইপ্যান দীর্ঘস্থায়ী হয়, তেমনি তেল ছাড়া তাপ দিলে তা ননস্টিক প্যানের কোটিংয়ের জন্য অনেক বেশি ক্ষতিকর। তাই চুলা কিংবা ওভেনে দেওয়ার আগেই পাত্রে তেল বা অন্যকিছু দিতে হবে।,মৃদু ও অল্প আঁচে রান্না করা,বেশি সময় উচ্চতাপে রান্না ননস্টিক পাত্রের জন্য ক্ষতিকর। এর ফলে ধীরে ধীরে কোটিং নষ্ট হয়ে যায়। তবে টাইটেনিয়াম কোটিংয়ের প্যানগুলো অনেক বেশি হিট দিয়ে রান্না করলেও দীর্ঘস্থায়ী থাকে। যদিও বাংলাদেশে টাইটেনিয়াম কোটিংয়ের পাত্র খুব বেশি পাওয়া যায় না।,অন্যান্য প্যানগুলোতে বেশি তাপে রান্না করা উচিত নয়। বেশি তাপ বলতে এখানে ৫০০ ফারেনহাইট বা ২৬০ ডিগ্রি সেলসিয়াসে রান্না করা বোঝানো হয়েছে। এই তাপে ননস্টিক প্যানের কোটিং থেকে কেমিক্যাল রিলিজ হয় এবং তা নষ্ট হতে থাকে। ননস্টিক প্যান এমনিতে খুব সহজেই গরম হয়ে যায়। তাই কম তাপেও এগুলোতে ভালো রান্না হয়।,রান্নায় কম তেল ব্যবহার করা,ননস্টিক পাতিলে কম তেলেই রান্না করা সম্ভব। কম তেলে রান্না করার জন্যই এই পাত্রগুলোকে ব্যবহার করা হয়। অতিরিক্ত তেলে রান্না করা হলে সহজেই ননস্টিকের হাঁড়ি-পাতিল আঠালো হয়ে যেতে পারে। তাই অবশ্যই কম তেলে রান্না করতে হবে।,সঠিক কাঠি ও চামচ ব্যবহার করা,ননস্টিক হাঁড়ি-পাতিলে সিলিকন ও কাঠের তৈরি কাঠি চামচ ও স্প্যাচুলা ব্যবহার করতে হবে। স্টিল কিংবা লোহার তৈরি জিনিস যেমন চামচ, ছুরি, খুন্তি, হুইস্ক ইত্যাদি ব্যবহার করা উচিত না। এগুলো ব্যবহার করলে কোটিং নষ্ট হয়ে যায় দ্রুতই।,কাঠের ও সিলিকনের তৈরি গোল চামচ ও স্প্যাচুলা ব্যবহার করলে ভালো। সেগুলো কোটিংয়ের ক্ষতি করে না।,অনেক সময় মাংস রান্নার সময় মাংসের হাড়, যেমন নেহারি কিংবা পায়ের হাড়গুলো ননস্টিক প্যানে চুলের মতো চিকন দাগ তৈরি করে। তাই হাড়যুক্ত বা শক্ত কোনো কিছু রান্নার ক্ষেত্রে ননস্টিক না ব্যবহার করাই ভালো। সেক্ষেত্রে কাস্ট আয়রন বা স্টেইনলেস স্টিলের পাতিল ব্যবহার করতে পারেন।,গরম অবস্থায় ধোয়া যাবে না,গরম অবস্থায় ননস্টিক হাঁড়ি না ধোয়াই ভালো। হঠাৎ তাপমাত্রা পরিবর্তন হলে ননস্টিক হাঁড়ি-পাতিলের ওপরের স্তরটি নষ্ট হয়ে যায়। তখন রান্না করলে সহজেই তা নিচে লেগে যায়। আবার সবদিকে সমানভাবে রান্নাও হয় না।,নিম্নমানের ননস্টিক হাঁড়ি-পাতিলে এই সমস্যা বেশি হয়। তুলনামূলকভাবে উন্নত ধরনের পাত্রগুলোর তাপমাত্রার পরিবর্তন সহ্য করার সক্ষমতা বেশি থাকে।,হাত দিয়ে ধুয়ে শুকিয়ে নেওয়া,অনেকেই সময় স্বল্পতার জন্য ডিশ ওয়াশিং মেশিনে ননস্টিক প্যান ধুয়ে নিতে পছন্দ করেন। কিন্তু এই পদ্ধতিতে উচ্চ তাপ ও কেমিক্যাল ডিটারজেন্ট কোটিং অনেকটা নষ্ট করে ফেলে। তাই কষ্ট হলেও হাতের সাহায্যে এই প্যান ধোয়া বেশি ভালো। আর এই পাত্র ধোয়ার সময় মাইল্ড বা কেমিক্যালমুক্ত ডিটারজেন্ট বা লিকুইড ব্যবহার করতে হবে।,আর অবশ্যই ধোয়ার সময় পাতিলের নিচের তলানিসহ পরিষ্কার করতে হবে। তা না হলে ধীরে ধীরে পাত্রের নিচে তেলের আবরণে সেটি নষ্ট হয়ে যাবে। পরে পরিষ্কার কর‍তে অনেক বেশি ঘষামাজা করতে হবে।,ননস্টিকে খাবার সংরক্ষণ না করা,ননস্টিক পাত্রে খাবার সংরক্ষণ না করাই ভালো। অনেক খাবার ননস্টিক হাঁড়ি-পাতিলের তলানিতে এক রকমের কঠিন আবরণ তৈরি করে, যা পরে পরিষ্কার করতে অনেক বেশি কষ্ট হয়। এই পাত্রে খাবার ফ্রিজে রাখলে খাদ্যগুণও ঠিক থাকে না। তাই খাবার রান্নার পর খাবার ফ্রিজে রাখার জন্য অন্য পাত্র ব্যবহার করা উচিত।,সঠিকভাবে ননস্টিক হাঁড়ি-পাতিল সংরক্ষণ করা,এই হাঁড়ি-পাতিলগুলোর একটি থেকে আরেকটিকে যথেষ্ট দূরত্বে সংরক্ষণ করতে হবে। যদি একসঙ্গে রাখতেই হয় কিংবা যদি একটির ওপর আরেকটি পাত্র রাখতে হয় তাহলে অবশ্যই প্রতিটি পাত্রের মাঝখানে একটি করে তোয়ালে ব্যবহার করতে হবে। তাহলে একটি পাত্রের তলানি থেকে অন্য পাত্রে দাগ লেগে যাবে না কিংবা স্ক্র্যাচ পড়বে না।,ননস্টিক হাঁড়ি-পাতিল রান্নার জন্য অনেক উপযোগী। তবে ভুলভাল ব্যবহারের ফলে সেগুলো দীর্ঘদিন ব্যবহার করা সম্ভব হয়ে উঠে না। যদি ওপরের পদ্ধতিগুলো মেনে চলা যায় তাহলে ননস্টিক পাত্র দীর্ঘদিন ব্যবহার করা যাবে এবং সেগুলো ভালোও থাকবে। সহজেই নষ্ট হয়ে যাবে না।"
"কার্ড ও ইয়োগার্ট: কী পার্থক্য, কী উপকার","দইয়ের ইংরেজি হিসেবে আমরা কার্ড ও ইয়োগার্ট দুটো শব্দেরই প্রচলন দেখি। আপাতদৃষ্টিতে এক মনে হলেও এই দুই ধরনের দইয়ে পার্থক্য আছে।,অনেকক্ষেত্রে দেখতে একইরকম, স্বাদও থাকে অনেকটা কাছাকাছি। তবে দুটির প্রস্তুত প্রণালিসহ আরও কিছুক্ষেত্রে ভিন্নতা রয়েছে।,অনেকে মনে করেন, ইয়োগার্ট বোধহয় পাশ্চাত্যে প্রচলিত নাম। তবে সেটি সঠিক নয়।,এ দুই ধরনের দইয়ের প্রস্তুত প্রণালি দেখে নেওয়া যাক।,কার্ড ও ইয়োগার্টে স্বাদে অনেকেই পার্থক্য করতে না পারলেও তাদের প্রস্তুতির ধরন কিন্তু বেশ খানিকটা ভিন্ন।,কার্ড তৈরি করা হয় এক বিশেষ প্রক্রিয়ায় দুধ জমাট বাধিয়ে, যাকে বলে কোয়াগুলেশন। তার সঙ্গে যোগ করা হয় এসিড বা অম্লীয় উপাদান, যেমন- লেবুর রস ও ভিনেগার।,ভিনেগারে থাকা অ্যাসিটিক এসিড দুধে থাকা এসিডগুলোর সঙ্গে বিক্রিয়া করে দুধকে জমাট বাধতে সাহায্য করে। এর ফলে শক্ত ও জমাট আকারে দই তৈরি হয়ে যায়৷ কার্ড ভারতে 'দহি' এবং বাংলাদেশ ও পশ্চিমবঙ্গে 'দই' হিসেবে পরিচিত।,কার্ড প্রস্তুত করা হয় ল্যাকটিক এসিড (দুধে উপস্থিত অম্ল) ব্যাকটেরিয়ার সাহায্যে দুধকে ফারমেন্টেশন বা গাঁজন প্রক্রিয়ার মাধ্যমে। দুধে বিদ্যমান ক্যাসেইন নামের গ্লোবিউলার প্রোটিনের সঙ্গে এই ব্যাকটেরিয়ার বিক্রিয়া ঘটে। বিক্রিয়ার সময় ব্যাকটেরিয়া দ্বারা শক্তি উৎপন্ন হয়৷,শক্তি উৎপন্ন হবার সঙ্গে সঙ্গে বাই-প্রোডাক্ট বা উপজাত হিসেবে ল্যাকটিক অ্যাসিডও তৈরি হতে থাকে। ল্যাকটিক অ্যাসিড গ্লোবিউলার প্রোটিনের সঙ্গে বিক্রিয়া করে তাদের সক্রিয়তা নষ্ট করে, ফলে তৈরি হয় ঘন, জমাট এক গঠন যা আমাদের কাছে দই বা কার্ড বলে পরিচিত।,অন্যদিকে, ইয়োগার্ট তৈরি করা হয় ব্যাকটেরিয়া ব্যবহার করে দুধের ফার্মেন্টেশন বা গাঁজন ঘটিয়ে। এক্ষেত্রে দইয়ের ব্যাকটেরিয়া হিসেবে ল্যাকটোব্যাসিলাস বুলগেরিকাস ও স্ট্রেপটোকক্কাস থারমোফিলাসের মতো ব্যাকটেরিয়া ব্যবহার করা হয়।,এই ব্যাকটেরিয়াগুলো ব্যবহার করে বাড়িতে দই তৈরি অসম্ভব। এই ব্যাকটেরিয়াগুলো দুধে থাকা শর্করা (ল্যাকটোজ) বা চিনির সঙ্গে বিক্রিয়া করে।,এর ফলে ল্যাকটিক এসিড তৈরি হয়। এই এসিড এরপর দুধের প্রোটিনের সঙ্গে বিক্রিয়া করে ও ইয়োগার্ট প্রস্তুত হয়।,দুধের ধরনের উপর নির্ভর করে ইয়োগার্টের স্বাদে বা রঙে তারতম্য ঘটতে পারে। ইয়োগার্ট সাধারণত বাণিজ্যিক উদ্দেশ্যে প্রস্তুত করা হয়। এটিকে কৃত্রিমভাবে সুমিষ্ট করা হয় ও স্বাদে বৈচিত্র‍্য রাখা হয়।,কার্ড সাধারণত ঘরোয়া পরিবেশে তৈরি ও কৃত্রিম স্বাদ মুক্ত।,কার্ডে ল্যাকটোজ (দুধে থাকা শর্করা) এর পরিমাণ ইয়োগার্টের চেয়ে বেশি থাকে। তবে তরল দুধের তুলনায় কার্ডেও ল্যাকটোজের পরিমাণ কম থাকে। কাজেই, যারা 'ল্যাকটোজ ইনটলারেন্ট' (শরীরে ল্যাকটেজ এনজাইমের অভাব থাকায় দুধ হজমে সমস্যা হয়) তাদের জন্য ইয়োগার্ট তুলনামূলক সুবিধাজনক হতে পারে।,কার্ড ক্যালসিয়াম, আয়রন, পটাশিয়াম ও ভিটামিন বি ৬ এ সমৃদ্ধ। আবার, ইয়োগার্ট ক্যালসিয়াম, ফসফরাস ও ভিটামিন বি ১২ এর চমৎকার উৎস।,কার্ড মস্তিষ্কের ক্রিয়াকে উদ্দীপ্ত করে ও হজমশক্তি বাড়ায়। ইয়োগার্ট এলডিএল বা লো ডেনসিটি কোলেস্টেরল কমায় ও উচ্চ রক্তচাপের ঝুঁকি কমায়।,কার্ড সাধারণত কোনো কৃত্রিম ফ্লেভার যুক্ত না করে স্বাভাবিকভাবে খাওয়া হয়। ভারতীয় উপমহাদেশে সাধারণত বাড়িতে তৈরি সাদা দইয়ের সাথে চিনি বা মিছরি মিশিয়ে অনেকে খান। সাদা এই দইয়ের স্বাদ হয় টক ধরনের ও অম্লীয়ভাব থাকে। এর ব্যবহার আছে বিভিন্ন রকম রান্নায়, উৎসবে-আয়োজনে ও খাবার খাওয়ার পর শেষপাতে।,এদিকে, ইয়োগার্টের আছে বিভিন্ন রকমের ফ্লেভার। ইয়োগার্টে স্ট্রবেরি, আম, ব্লু বেরির ফ্লেভারও যোগ করা যায়। এর স্বাদ কার্ডের মতো অতটা টক বা অম্লীয় হয়না।,ইয়োগার্ট ও কার্ড- দুটোই স্বাস্থ্যের পক্ষে উপকারী ও এদের পুষ্টিগুণও যথেষ্ট।,ইয়োগার্ট প্রোটিন, পটাশিয়াম, মলিবডেনাম, প্যানটোথেনিক এসিড বা ভিটামিন বি ৫ এর খুব ভালো উৎস। উচ্চমাত্রায় প্রোটিন থাকায় এটি ওজন কমাতে সহায়ক। পটাশিয়াম-সমৃদ্ধ হওয়ায় যাদের উচ্চ রক্তচাপ আছে, তাদের জন্যও এটি বেশ সহায়ক।,অন্যদিকে ইয়োগার্টে থাকা প্রোবায়োটিকসমূহ অন্ত্রের স্বাস্থ্যরক্ষার পক্ষে ভালো।,কার্ড হজমে বেশ সহায়ক। ফলে যারা হজমের সমস্যায় ভুগছেন, তাদের জন্য এটি হতে পারে খুবই সেরা খাবার। আমাদের ডায়জেস্টিভ সিস্টেম (হজম সম্বন্ধীয় সার্বিক দৈহিক ব্যবস্থা) খুব সহজেই কার্ডে থাকা পুষ্টি উপাদানগুলো শোষণ করে নিতে পারে।,কার্ডে থাকা উপকারি ব্যাকটেরিয়াগুলো দেহের রোগপ্রতিরোধ ক্ষমতাকে সংহত করে।,এটি ক্যালসিয়াম ও ফসফরাসের ভালো উৎস, যা হাড়ের গঠন ও রক্ষার জন্য ভালো।,কার্ড দৈহিক সৌন্দর্য বৃদ্ধিতেও সহায়ক, কেননা এর ব্যবহার ত্বক ও চুলকে করে মসৃন ও মজবুত।,কাজেই দুগ্ধজাত দুটি উপাদানই (কার্ড ও ইয়োগার্ট) পুষ্টিকর। উভয়ই প্রোটিন, ক্যালসিয়াম, ভিটামিন বি (৫, ৬, ১২), ভিটামিন ডি ও প্রোবায়োটিকস (হজমক্রিয়ার ক্ষেত্রে ও অন্ত্রের স্বাস্থ্যরক্ষায় সহায়ক ব্যাকটেরিয়া) এর চমৎকার উৎস।,,তথ্যসূত্র:
www.jagranjosh.com
www.milkymist.com
www.recipies.timesofindia.indiatimes.com"
পেয়ারার মজাদার ৪ রেসিপি,"বাংলাদেশে রয়েছে প্রচুর ফলের সমাহার। তবে মৌসুমি ফলের ভিড়ে যে ফলটি আলাদা জায়গা তৈরি করে নিয়েছে তা হচ্ছে পেয়ারা।,গরমের সময় ছাড়াও পেয়ারা পাওয়া যায় সারা বছরই। রাস্তার মোড়ে মোড়ে সরষে আর মশলা মাখানো পেয়ারা তাই অনেকেরই প্রিয়।,এক ঘেয়েমিভাবে পেয়ারা খাওয়া ছাড়াও পেয়ারা দিয়ে তৈরি করা যায় বেশ কিছু মজাদার রেসিপি।,পেয়ারা জ্যাম-জেলি,ঘরোয়াভাবে অনেকেই পেয়ারার জেলি তৈরি করেন। রুটি, বিস্কিট কিংবা কেকের সঙ্গে এই জেলি খেতে খুবই মজাদার আর স্বাস্থ্যকরও। পেয়ারা জেলি তৈরি করতে লাগবে:,১. ৩০০ গ্রাম পাকা পেয়ারা,২. ২/৩ কাপ চিনি,৩. ১ টেবিল চামচ লেবুর রস,৪. রেড ফুড কালার,প্রস্তুত প্রণালী,পেয়ারাগুলো কুচি করে পানিতে ডুবিয়ে রাখতে হবে। অল্প আঁচে সিদ্ধ করে নিতে হবে। সিদ্ধ হয়ে এলে পানি ছাড়িয়ে চিনির সঙ্গে ফুটিয়ে নিতে হবে। মিশ্রণটি ফুটে না ওঠা পর্যন্ত এটি অনবরত নাড়তে হয়।,এরপর এর সঙ্গে লেবুর রস ও খাবারের রঙ মিশিয়ে ১৫ মিনিট অপেক্ষা করুণ। মিশ্রণটি গাঢ় হয়ে এলে এক বাটি পানিতে অল্প জেলি নিয়ে পরীক্ষা করে দেখুন মিশ্রণটি পানির সঙ্গে মিলিয়ে যায় কি না। না মিলিয়ে গেলে আপনার জেলি তৈরি। আর যদি মিশে যায়, তাহলে আরও ৫ মিনিট জ্বালে রাখুন।,পরিষ্কার পাত্র নিয়ে মিশ্রণটি তাতে ঢেলে স্বাভাবিক তাপমাত্রায় ঠাণ্ডা করে রেফ্রিজারেটরে সংরক্ষণ করুন।,পেয়ারার মোজিতো,মশলাদার পানীয় হিসেবে পেয়ারা মোজিতো অন্যতম। এটি তৈরি করতে প্রয়োজন:,১. ১টি বড় পেয়ারা,২. ২ চা চামচ চিনি,৩. ১ টেবিল চামচ বিট লবণ,৪. ১টি লেবু,৫. ১/২ কাপ পানি,৬. ২৫০ মি.লি সোডা পানি,৭. ১ টেবিল চামচ লাল মরিচের গুড়া,৮. ১ টেবিল চামচ লবণ,৯. ১ মুঠো পুদিনা পাতা,১০. বরফ কুঁচি,প্রস্তুত প্রণালী,ব্লেন্ডারে কিউব করে কাটা পেয়ারা, অল্প পানি, চিনি, বিট লবণ মিশিয়ে ভালো করে ব্লেন্ড করতে হবে। মিশ্রণটি ভালো করে ছেঁকে নিতে হবে, যেন দানাদার কিছু অবশিষ্ট না থাকে। যে গ্লাসে পানীয় পরিবেশন করবেন তার ওপরের গোলাকার অংশে লেবুর রস মেখে লবণ মরিচের মিশ্রণে ভালোভাবে ঘুরিয়ে নিন। গ্লাসে একটি লেবু আর কিছু পুদিনা পাতা থেঁতলে নিন। এরপর সোডা পানি আর পেয়ারার মিশ্রণটি ঢেলে বরফ কুঁচি মিশিয়ে নিলেই তৈরি পেয়ারার মোজিতো।,পেয়ারার পুডিং,পুষ্টি ও স্বাস্থ্যগত দিক থেকে পেয়ারার পুডিং অসাধারণ। ক্লান্তি ও অবসাদ দূর করতে এর জুড়ি নেই।,উপকরণ,১. ২টি মাঝারি আকারের পেয়ারা,২. ৩/৪ কাপ পানি,৩. ১/৩ কাপ চিনি,৪. ১/৪ কাপ কর্ণ ফ্লাওয়ার,৫. ১/৪ চা চামচ বিট লবণ,৬. সবুজ ফুড কালার,৭. কয়েকটা পুদিনা পাতা,প্রস্তুত প্রণালী,পেয়ারা অল্প পানি মিশিয়ে ব্লেন্ড করে নিন। মিশ্রণটি ছেঁকে নিয়ে একে একে চিনি, বিট লবণ, কর্ণ ফ্লাওয়ারসহ সবুজ রঙ মিশিয়ে অল্প আঁচে জ্বাল দিন। মিশ্রণটি ঘন হয়ে ফুটে উঠলে চুলা থেকে নামিয়ে ঠাণ্ডা হওয়া পর্যন্ত অপেক্ষা করুন। যে পাত্রে পরিবেশ করবেন, তাতে ঢেলে নিয়ে এর ওপরে পুদিনা পাতা দিয়ে ২ ঘণ্টা ফ্রিজে রাখুন। এরপর ঠাণ্ডা ঠাণ্ডা পরিবেশন করুন পেয়ারার পুডিং।,নারিকেল ক্রিমে পেয়ারা,মূলত সাগু ও নারিকেল দুধ দিয়ে তৈরি একটি মিষ্টি ডেজার্ট এটি।,উপকরণ,১. ১ ক্যান নারকেল দুধ,২. ১ কাপ পানি,৩. ১/২ কাপ নারকেল ক্রিম,৪. ১/২ কাপ চিনি,৫. আধা কাপ সাগু,৬. ৩টি ছোট পাকা পেয়ারা,৭. ১ চিমটি লবণ,প্রস্তুত প্রণালী,সাগু পানি দিয়ে ফুটিয়ে পানি ঝারিয়ে আলাদা করে রাখুন। আলাদা একটি পাত্রে নারিকেল দুধ, চিনি, লবণ ভালো করে মিশিয়ে তাতে লম্বা করে কাটা পেয়ারা অল্প আঁচে মিনিট পাঁচেক জ্বাল দিন। এরপর সাগুগুলো ঢেলে দিয়ে গাঢ় হয়ে আসা পর্যন্ত অপেক্ষা করুন। ঘন হয়ে এলে নামিয়ে ফ্রিজে ঠাণ্ডা করে নারিকেল ক্রিম দিয়ে পরিবেশ করুন।,অনুবাদ করেছেন ফারিন সুমাইয়া"
"মেসি, নেইমার, এমবাপে ও লেভানদোভস্কির খাদ্যাভ্যাস","খাদ্যাভ্যাসই ব্যক্তির পরিচয়– এই বক্তব্য কতটা সত্য? একজন সাধারণ মানুষের জন্য এই বক্তব্য সত্য হোক বা না হোক, একজন ক্রীড়াবিদের জন্য এর তাৎপর্য অনেক বেশি। অনেকেরই জানার আগ্রহ থাকে তার প্রিয় খেলোয়াড় কী খায়।,চলছে বিশ্বকাপ ফুটবল। ফুটবলপ্রেমী কোটি কোটি দর্শকের চোখ তার প্রিয় দল আর খেলোয়াড়ের দিকে। অনেকের আগ্রহ খেলোয়াড়দের জীবনযাপন ও খাদ্যাভ্যাস নিয়ে।,আজকের লেখায় আমরা জানবো জনপ্রিয় ৪ ফুটবলারের খাদ্যাভ্যাস নিয়ে।,লিওনেল মেসি, আর্জেন্টিনা,বিশ্বাস করুন বা না করুন, বর্তমান সময়ের অন্যতম শ্রেষ্ঠ ফুটবলার মেসির একটা সময় অস্বাস্থ্যকর খাদ্যাভ্যাস ছিল। কোমল পানীয় ও ফাস্টফুড ছিল তার প্রিয় খাবারের তালিকায়। ২০১৪ সালে গিউলিয়ানো পোজার নামক এক আর্জেন্টাইন পুষ্টিবিদের নির্দেশনায় তিনি তার খাদ্যাভ্যাসে পরিবর্তন আনেন। পোজার তাকে একটি ভূমধ্যসাগরীয় খাদ্যাভ্যাসের পরামর্শ দিয়েছিলেন। যাতে পানি, অলিভ অয়েল, আস্ত শস্যদানা, তাজা ফল ও শাক সবজিসহ ৫টি প্রধান খাবার অন্তর্ভুক্ত থাকে। এটি মেসির খাদ্যতালিকার ভিত্তি হিসেবে নির্ধারণ করা হয়েছিল।,এই সংমিশ্রণটি সাধারণত ভালো পুষ্টি উপাদান গ্রহণের মাধ্যমে খেলোয়াড়ের পেশীগুলোকে শক্তিশালী করে। যেটি মেসির শরীরের জন্য উপযুক্ত ছিল। এই খাদ্যাভ্যাস তার ফিটনেস বজায় রাখা এবং সর্বোচ্চ স্তরে পারফর্ম করার জন্য শরীরকে প্রস্তুত করে।,নেইমার জুনিয়র, ব্রাজিল,ব্রাজিলের জাতীয় দল এবং বার্সেলোনা ও পিএসজির মতো ক্লাবে খেলে মাঠে তার অসাধারণ পারফরম্যান্স দিয়ে লাখো মানুষের মন জয় করে নিয়েছেন নেইমার। অনেকের আগ্রহ নেইমারের ফিটনেসের রহস্য কী?,নেইমার যখন বার্সায় যোগ দেন, তখন তার লিকলিকে শরীর দেখে ডায়েটেশিয়ানরা তার পারফরম্যান্স নিয়ে সন্দিহান ছিলেন। নেইমারের খাদ্য তালিকা ৩টি ভাগে বিভক্ত– কার্বোহাইড্রেট, প্রোটিন ও চর্বি । এছাড়াও আছে বিভিন্ন ভিটামিন এবং মাইক্রো-নিউট্রিয়েন্টস।,কিলিয়ান এমবাপে, ফ্রান্স,কিলিয়ান এমবাপে এখন বিশ্বের সেরা খেলোয়াড় হিসেবে ক্রিস্তিয়ানো রোনালদো ও মেসির উত্তরাধিকারী হওয়ার পথে। এমবাপে প্রতিদিন ৬টি স্বাস্থ্যকর খাবার খান। তার খাদ্যতালিকায় প্রচুর রঙ্গিন খাবারের সঙ্গে কার্বোহাইড্রেট ও প্রোটিন থাকে। বেনজেমার মতো এমবাপেও মাংস খাওয়ার পরিমাণকে ন্যূনতম মাত্রায় সীমাবদ্ধ রেখেছেন।,রবার্ত লেভানদোভস্কি, পোল্যান্ড,রবার্ত লেভানদোভস্কি তার স্ত্রী আনা লেভানদোভস্কার তৈরি একটি আকর্ষণীয় খাদ্যতালিকার জন্য কৃতজ্ঞ। তার স্ত্রী কারাতে বিশ্বকাপের পদক বিজয়ী এবং একজন ফিটনেস প্রশিক্ষক । 'ব্যাকওয়ার্ড ইটিং ডায়েট' নামে এক ধরনের ডায়েট করেন লেভানদোভস্কি। এখানে প্রথমে মেইন কোর্সের পরে মিষ্টান্ন এবং সবশেষে রয়েছে স্টার্টার।,লেভানদোভস্কি তার চমৎকার পারফরম্যান্সের জন্য তার ইনভারটেড খাদ্যাভ্যাসকে কৃতিত্ব দিয়েছেন। তিনি খাবার শুরু করেন খাঁটি কোকো থেকে তৈরি একটি ব্রাউনি দিয়ে। তারপরে বাছাইকৃত উৎস থেকে ভাত বা মাংস এবং স্যুপ বা সালাদ দিয়ে খাবার শেষ করেন।,অনুবাদ করেছেন নুসরাত জাহান"
শীতে কোষ্ঠকাঠিন্য সমাধানে ৫ খাবার,"গ্রীষ্মের কাঠফাটা গরমে সারাদিন যেমন আমাদের পিপাসা লাগে, শীতে কিন্তু আমরা খুব একটা পিপাসা অনুভব করি না। ফলে বছরের অন্যান্য সময়ে পানি বা শরবত পর্যাপ্ত পরিমাণে পান করলেও শীতকালে তার পরিমাণ অনেকটা কমে যায়। এ ছাড়াও, শীতে শরীরকে উষ্ণ রাখার জন্য সারাদিনে অনেকবার চা বা কফি পান করা হয়।,শীতকালে পানি কম পান করা, প্রচুর চা বা কফি পান করা, কম ব্যায়াম করা বা ফাইবারযুক্ত খাবার কম খাওয়ার কারণেই অন্যান্য সময়ের চেয়ে শীতকালে কোষ্ঠকাঠিন্যের সমস্যা বেশি দেখা যায়। পেট ঠিকমতো পরিষ্কার হয় না, আর এর ফলে পেটে গ্যাসের সমস্যা লেগেই থাকে। এ ছাড়াও, খাওয়া-দাওয়ায়ও অনীহা বা অরুচির মতো সমস্যা দেখা দেয়।,কোষ্ঠকাঠিন্যের সমস্যায় কম-বেশি সব বয়সের মানুষই ভোগেন। তবে বেশ কিছু খাবার আছে যেগুলো আপনার নিত্যদিনের খাদ্য তালিকায় রাখলে এই সমস্যা দূর করা সম্ভব বলে জানিয়েছেন বিশেষজ্ঞরা।,জাতীয় হৃদরোগ ইনস্টিটিউট ও হাসপাতালের পুষ্টিবিদ সাঈদা লিয়াকতের কাছ থেকে চলুন জেনে নিই, কোষ্ঠকাঠিন্য থেকে বাঁচতে রোজ কী কী খাবেন-,খেজুর,খেজুর পুষ্টিগুণে সমৃদ্ধ এবং প্রাকৃতিক আঁশে পূর্ণ একটি ফল। এ ছাড়াও, খেজুর মিষ্টি এবং ঠাণ্ডা প্রকৃতির হয়। যারা কোষ্ঠকাঠিন্য, হাইপার এসিডিটি, জয়েন্টে ব্যথা, চুল পড়া বা লো এনার্জিতে ভুগছেন, তাদের জন্য সেরা খাবার হতে পারে খেজুর। প্রতিদিন সকালে খালিপেটে হালকা গরম পানিতে ২-৩টি ভেজানো খেজুর খান। খেজুরে আছে এমন কিছু পুষ্টিগুণ, যা খাদ্য পরিপাকে সাহায্য করে এবং কোষ্ঠকাঠিন্য রোধ করে। কখনো কখনো ডায়রিয়ার জন্যও এটা বেশ উপকারী।,মেথি বীজ,এক চা চামচ মেথি বীজ সারারাত পানিতে ভিজিয়ে রেখে পরদিন সকালে খালিপেটে খেতে পারেন। এ ছাড়াও, মেথি বীজ গুড়ো করে নিন। ঘুমানোর আগে এক গ্লাস হালকা গরম পানির সঙ্গে এক চা চামচ মেথির গুড়ো মিশিয়ে খেতে পারেন।,ঘি,গরুর দুধের ঘি মেটাবলিজম উন্নত করতে সাহায্য করে। এটি শরীরে হেলদি ফ্যাট বজায় রাখতে সাহায্য করে, যা ফ্যাট সলিউবল ভিটামিন, যেমন: ভিটামিন এ, ডি, ই এবং কে-কে শোষণের জন্য প্রয়োজন। এক গ্লাস উষ্ণ গরুর দুধের সঙ্গে এক চা চামচ গরুর ঘি দীর্ঘস্থায়ী কোষ্ঠকাঠিন্যে আক্রান্ত ব্যক্তিদের জন্য দারুণ কাজ করে। তবে উচ্চ রক্তচাপে আক্রান্ত ব্যক্তিদের জন্য ঘি না খাওয়াই উচিত।,আমলকী,আমলকী বিভিন্ন ধরনের স্বাস্থ্য সমস্যার সমাধান করতে পারে। প্রতিদিন সকালে খালিপেটে আমলকী খেলে দারুণ উপকার পাবেন। এক চা চামচ আমলকীর গুড়ো বা ৩টি তাজা আমলকীর রস খেতে পারেন।,কিশমিশ,কিশমিশে আছে প্রচুর পরিমাণে ফাইবার, যা কোষ্ঠকাঠিন্য সারাতে দারুণ কার্যকর। তবে ভেজানো কিশমিশ খাওয়া ভালো। কারণ, শুকনো খাবার খাওয়ার ফলে গ্যাস্ট্রিকের সমস্যা হতে পারে। পানিতে ভিজিয়ে রেখে খেলে এগুলো সহজেই হজম হবে।,এ ছাড়াও, শীতকালে পাওয়া যায় হরেক রকম শাক-সবজি। ফুলকপি, বাঁধাকপি, লাউ, বেগুন, শিম, টমেটো ও মুলাসহ নানারকমের সবজি। আরও পাওয়া যায় বিভিন্ন রকমের শাক, যেমন: লালশাক, পালংশাক ও মূলা-শাক ইত্যাদি। এসব শাক-সবজিতে ভিটামিন ও খনিজ উপাদান ছাড়াও রয়েছে পর্যাপ্ত পরিমাণে ফাইবার, যা আমাদের কোষ্ঠকাঠিন্য প্রতিরোধে যেমন সাহায্য করে তেমনি হৃদরোগ, ডায়াবেটিস ও মলদ্বারের ক্যান্সার প্রতিরোধেও সাহায্য করে।,শীতে কোষ্ঠকাঠিন্য থেকে মুক্তি পেতে বাঁধাকপি সেদ্ধ করে সঙ্গে গাজর, শসা, ধনেপাতা, কাঁচামরিচ, অলিভ অয়েল ও সামান্য লবণ মিশিয়ে খেতে পারেন। এমনকি কিছুটা চিজও মেশানো যেতে পারে। আর প্রতিদিন অবশ্যই পর্যাপ্ত পানি পান করতে হবে। পানি আপনার হজম প্রক্রিয়াসহ নানা কাজে যেমন সাহায্য করে, তেমনি কোষ্ঠকাঠিন্য দূর করতেও সাহায্য করে।,দিনে ২ থেকে ৩ কাপের বেশি চা বা কফি না খাওয়াই ভালো।,"
খাদ্যাভ্যাসের প্রভাবে ঘুম,"ঘুমাতে যাওয়ার আগে চিনি বা চিনি জাতীয় খাবার খাওয়া যাবে না; রাতের খাবারে নিয়মিত শাক খেতে হবে; এ ধরনের পরামর্শ পেয়েছেন কখনো?,অনেক সময়ই এসব পরামর্শ আমরা না মানলেও বাস্তবতা হচ্ছে, এর উপকার আছে।,এটা আমাদের প্রায় সবারই জানা যে বিভিন্ন ধরনের কার্বোহাইড্রেট ঘুমকে প্রভাবিত করে। স্লিপ ফর টাইমে প্রকাশিত এক নিবন্ধে আলোচনা করা হয়েছে, চিনি কীভাবে ঘুমন্ত অবস্থায়ও মস্তিষ্কে তরঙ্গ তৈরি করে।,একই বিষয়ে নিবন্ধ প্রকাশ করেছে নিউইয়র্ক টাইমস। এতে বলা হয়েছে, ঘুমানোর আগে নিয়মিত চিনি খেলে ঘুমের ব্যাঘাত ঘটতে পারে। এর প্রভাবে ঘুমের মধ্যে দেখতে পারেন দুঃস্বপ্ন।,স্লিপ ফর টাইম একটি সমীক্ষাও করেছে। সেখানে অংশগ্রহণকারীরা জানিয়েছেন, অন্যান্য যেকোনো খাবারের চেয়ে দুগ্ধজাত খাদ্য খেয়ে ঘুমাতে গেলে তুলনামূলক দুঃস্বপ্ন দেখার সম্ভাবনা বেশি থাকে।,তবে সব কার্বোহাইড্রেট খারাপ নয়। নিউইয়র্ক টাইমস জানিয়েছে, ঘুম আনতে সহায়ক রাসায়নিকগুলোকে দ্রুত মস্তিষ্কে স্থানান্তর করতে সহায়তা করে কার্বোহাইড্রেট। এমনই একটি রাসায়নিক ট্রিপটোফান। স্বাভাবিক পরিস্থিতিতে ট্রিপটোফ্যানের জন্য মস্তিষ্কে ভালোভাবে সঞ্চালিত হওয়া কঠিন। যখন কার্বোহাইড্রেটযুক্ত খাবার খাওয়া হয়, তখন মস্তিষ্কে ট্রিপটোফ্যানের সঞ্চালন সহজ হয়। এর ফলে দ্রুত ঘুম পায়।,নিউইয়র্ক টাইমস উল্লেখ করেছে, গবেষণায় দেখানো হয়েছে যে কীভাবে প্রোটিন সমৃদ্ধ খাবার ট্রিপটোফ্যানের রক্ত ও মস্তিষ্কের মধ্যে বাধা অতিক্রম করার সম্ভাবনা কমায়। চেরির জুস ট্রিপটোফ্যানের মাত্রা বৃদ্ধি করে এবং যাদের অনিদ্রাজনিত সমস্যা রয়েছে তাদের জন্য এটি বেশ উপকারী।,আমি দীর্ঘ দিনের অনিদ্রার সমস্যা থেকে পরিত্রাণ পেয়েছি ক্যামোমাইল চা পান করে। আমার অভিজ্ঞতা হচ্ছে, এই চা আমাকে কখনোই তন্দ্রাচ্ছন্ন করেনি, কিন্তু শরীরকে নির্ভার করে তোলে। এর ফলে রাতে ভালো ঘুম হয়।,ভালো ঘুমের জন্য আরেকটি বিকল্প হতে পারে পুদিনাযুক্ত গ্রিন টি। দিনের শেষে এই চা মানসিক প্রশান্তি তৈরি করে এবং রাতে সুন্দর ঘুমে সহায়ক হয়। অবশ্য, ঘুমের ওপর খাদ্যাভ্যাসের এই প্রভাব ব্যক্তিভেদে ভিন্ন হয়।,এই তথ্যগুলো এপিডেমিওলোজি স্টাডিজের পরিসংখ্যানের ওপর ভিত্তি করে তৈরি। এই ধরনের পরিসংখ্যান মূলত সংখ্যার ওপর ফোকাস করে। এ ক্ষেত্রে তাত্ত্বিক প্রক্রিয়ার মতো বিস্তারিত তথ্য থাকে না। এগুলো মূলত মানুষের দেওয়া তথ্যের ওপর ভিত্তি করে তৈরি, যা চূড়ান্ত নয়। তবে, খাদ্যাভ্যাস যে ঘুমকে প্রভাবিত করে, এই বিষয়টি প্রমাণিত।,তথ্যসূত্র:,১. নিউইয়র্ক টাইমস,২. টাইম ফর স্লিপ,বুশরা জামান; bushrazaman31@yahoo.com"
শিশুর স্বাস্থ্যকর খাদ্যাভ্যাস তৈরিতে করণীয়,"একটি সার্বজনীন সমাজের গুরুত্ব তুলে ধরার জন্য বিশ্ব খাদ্য দিবস পালন করা হয়। শিশুরা যেন সুস্বাস্থ্য নিয়ে বেড়ে উঠতে পারে তাই স্কুল বা বাড়িতে তাদের জন্য পুষ্টিকর খাবার নিশ্চিত করতে হবে।,বাবা-মা কে জিজ্ঞেস করলেই বুঝা যায়, সন্তানের মধ্যে স্বাস্থ্যকর খাদ্যাভ্যাস গড়ে তোলা কতটা কঠিন। বিশেষ করে স্কুলগামী শিশুরা পুষ্টিকর খাবারের পরিবর্তে খুব সহজেই অস্বাস্থ্যকর জাঙ্কফুডের প্রতি আকৃষ্ট হয়৷,স্বাস্থ্যকর খাদ্যাভ্যাস তৈরিতে সাহায্য করবে শিশুদের জন্য এমন ৪টি গুরুত্বপূর্ণ খাদ্য শ্রেণি নিয়ে আলোচনা করা হয়েছে এই লেখায়।,ফল ও সবজি,ভিটামিন, এন্টিঅক্সিডেন্ট, আঁশযুক্ত শাকসবজি, পানি, ফলমূল ও শাক-সবজী পুষ্টির একটি অন্যতম উৎস। এগুলো জীবনের পরবর্তী সময়ে শিশুদের রোগ প্রতিরোধে সাহায্য করে। সাধারণত বেশিরভাগ শিশুর কাছে ফল ও বেশি সবজি দিয়ে রান্না করা খাবার তেমন পছন্দ না। তবে অবশ্যই তাদের বিভিন্ন রঙ ও স্বাদের ফলমূল ও সবজি খেতে উৎসাহিত করতে হবে।,বসুন্ধরা আবাসিক এলাকার নুসরাত আলী হাসনাতের ৭ বছরের একটি শিশুর আছে। তিনি বলেন, 'আমি নিয়মিত আমার ছেলেকে আপেল, কলা, কমলা ও আঙুরের মতো ফল ছাড়াও কাঠবাদাম এবং কাজুবাদাম দেই। বাচ্চারা ফলের সালাদ বেশ পছন্দ করে। এটি পুষ্টিকর।',শস্যজাতীয় খাবার,বাচ্চাদের বেড়ে ওঠা, বিকাশ ও শেখার জন্য শক্তির প্রয়োজন। সঠিকভাবে বিকাশের জন্য তাদেরকে পাস্তা, ভাত, ওটস, বার্লির মতো দানাদার বা শস্যজাতীয় খাবার দেওয়া অপরিহার্য। যে কোনো শস্যজাতীয় খাবারের সবচেয়ে ভালো দিক হলো দীর্ঘ সময় শিশুর পেট ভরা থাকে। এই খাবারগুলো কম গ্লাইসেমিক ইনডেক্স হওয়ার কারণে বাচ্চা সক্রিয় ও উদ্যমী থাকে।,দুগ্ধজাত পণ্য/খাবার,প্রোটিন ও ক্যালশিয়ামের একটি বড় উৎস দুগ্ধজাত বিভিন্ন খাবার যেমন, দুধ, পনির, দই ইত্যাদি। এগুলো শিশুর জন্য আদর্শ স্বাস্থ্যকর খাবার। শিশুদের নিয়মিত দুধের তৈরি খাবার খেতে উৎসাহিত করা উচিৎ। এর মধ্যে তরল দুধ, কয়েক টুকরো পনির বা এক বাটি দই থাকতে পারে।,প্রোটিন সমৃদ্ধ খাবার,শিশুদের পেশীর বৃদ্ধি ও বিকাশের জন্য প্রোটিন জাতীয় খাবার খুবই গুরুত্বপূর্ণ। চর্বিহীন মাংস, মাছ, মুরগি, মটরশুঁটি, ডিম ও মসুর ডালের মতো খাবারে প্রোটিন ছাড়াও আয়রন, জিঙ্ক, ভিটামিন বি-১২ এর মতো বিভিন্ন ভিটামিন ও খনিজ উপাদান আছে। শিশুদের শেখার এবং মস্তিষ্কের বিকাশের জন্য মাছের তেল ও চর্বিহীন লাল মাংস থেকে পাওয়া ওমেগা-৩ ফ্যাটি এসিড বিশেষভাবে গুরুত্বপূর্ণ।,শিশুদের টিফিনের জন্য প্রোটিন জাতীয় খাবার বিশেষভাবে গুরুত্বপূর্ণ। কারণ তাদের একটা লম্বা সময় স্কুলে কাটাতে হয়৷ স্বাস্থ্যকর প্রোটিন সমৃদ্ধ খাবার তাদের শক্তি অটুট রাখে এবং বাড়ির বাইরে প্রয়োজনীয় পুষ্টির যোগান দেয়।,ছেলের জন্য তার আদর্শ টিফিন কেমন তা জানতে চাইলে নুসরাত বলেন, 'ফলের সালাদ ও সবজি ছাড়াও আমি আমার ছেলের টিফিনের জন্য বার্গারের মতো খাবার তৈরি করতে পছন্দ করি। প্যাটির জন্য, আমি মুরগির বুকের টুকরোতে কিছু লবণ ও মরিচ ব্যবহার করি।',অত্যাবশ্যকীয় যেসব পানীয় এবং খাবার কম খাওয়া উচিত,যখন স্বাস্থ্যকর পানীয়ের কথা আসে, তখন প্রয়োজনীয় খাদ্য উপাদানগুলোর সঙ্গে শুধু পানি পান করাটা দারুণ কাজে লাগতে পারে এবং এর ফ্লোরাইড শক্ত দাঁত গঠনে ভূমিকা রাখে। এছাড়াও, কম চিনি দিয়ে ঘরে বানানো ফলের জুস শিশুদের জন্য দারুণ উপযোগী।,যেসব খাবারে প্রচুর পরিমাণে লবণ ও চিনি থাকে সেসব খাবার গ্রহণ করলে শিশুদের স্থূলতা এবং টাইপ-২ ডায়াবেটিসের মতো রোগের ঝুঁকিতে রাখে। এছাড়াও, এই খাবারগুলো অতিরিক্ত খেলে অস্বাস্থ্যকর ওজন বৃদ্ধি হতে পারে।,অবশ্যই, কোমলমতি শিশুদের জাঙ্ক ফুড খাওয়া থেকে বিরত রাখা একেবারেই অসম্ভব। তাই এই খাবারগুলো সম্পূর্ণরূপে নিষিদ্ধ করার পরিবর্তে, আমাদের নিশ্চিত করতে হবে, যেন শিশুরা কেবল মাঝেমধ্যে, পিতামাতার উপস্থিতিতে সেগুলো খায়।,অনুবাদ করেছেন নুসরাত জাহান"
"পিরিয়ডে কী খাবেন, কী খাবেন না","পিরিয়ডের সময়টা প্রত্যেক নারীর জন্যই বেশ চ্যালেঞ্জিং। অনেকেই এ সময় বিভিন্ন শারীরিক সমস্যায় পড়েন। পেটে ব্যাথা, মাথা ব্যথা, বমি বমি ভাব, ক্লান্তি, মেজাজ পরিবর্তন, ডায়রিয়া ইত্যাদি সমস্যা দেখা দেয় অনেকের।,কিছু খাবার এ সমস্যাগুলো কমাতে সাহায্য করে। আবার কিছু খাবার সমস্যা আরও বাড়িয়ে দিতে পারে। তাই পিরিয়ডের সময় কিছু বিশেষ খাবার ডায়েটে যোগ করতে হবে এবং কিছু খাবার এড়িয়ে চলতে হবে।,ঢাকা মেডিকেল কলেজ অ্যান্ড হাসপাতালের স্ত্রীরোগ ও প্রসূতি বিশেষজ্ঞ ডাক্তার ইশরাত জেরিনের কাছ থেকে চলুন জেনে নিই পিরিয়ডে কী খাবেন আর কী খাবেন না।,কী খাবেন,পানি: প্রতিদিনই পর্যাপ্ত পানি পান করা প্রয়োজন। তবে পিরিয়ড চলাকালীন এটি বিশেষভাবে প্রয়োজন। কারণ পিরিয়ডের সময় রক্তপাতের পাশাপাশি শরীর থেকে অনেক পানি বেরিয়ে যায়। তাই এই সময় শরীরকে হাইড্রেটেড রাখা খুবই গুরুত্বপূর্ণ। ডিহাইড্রেশন থেকে মাথাব্যথা হতে পারে।,আয়রন সমৃদ্ধ খাবার: পিরিয়ডের সময় শরীরে আয়রনের পরিমাণ কমে যেতে পারে। আয়রন ঘাটতির ফলে এই সময় শরীর ব্যাথা, ক্লান্তি, মাথা ঝিমঝিম করার মতো সমস্যা দেখা দেয়৷ তাই পিরিয়ড চলাকালীন আয়রন ঘাটতি রোধ করতে খাদ্যতালিকায় অবশ্যই আয়রন সমৃদ্ধ খাবার রাখতে হবে। শরীরে আয়রনের ঘাটতি পূরণ করতে মাছ, মাংস, ডিম, কলিজা, কচুশাক, পুঁইশাক, ডাটাশাক, খেজুর, পাকা তেঁতুল, আমড়া ইত্যাদি খাওয়া যেতে পারে। অ্যানিমিয়া বা রক্তশূন্যতা রোধে চর্বি ছাড়া লাল মাংস রাখতে পারেন খাদ্যতালিকায়।,ফল: পানি সমৃদ্ধ ফল যেমন তরমুজ, শশা, আপেল হাইড্রেটেড থাকার জন্য খাওয়া যেতে পারে। এ ছাড়া, এ সময় ভিটামিন সি যুক্ত ফল শরীরের জন্য অনেক উপকারী। শরীরে আয়রনের যথাযথ শোষণ ও কার্যকারিতার জন্য ভিটামিন সি প্রয়োজন। পেয়ারা, আমড়া, আমলকি, লেবু, কমলা ইত্যাদিতে প্রচুর ভিটামিন সি পাওয়া যায়।,এই সময় অনেকের মিষ্টি খাওয়ার প্রবণতা বেড়ে যায়৷ তাই যেসব ফল খেতে মিষ্টি সেই ফলগুলো খাওয়া যেতে পারে, যাতে অতিরিক্ত মিষ্টি খাওয়ার ফলে গ্লুকোজের মাত্রা বেড়ে না যায়।,কলা পটাশিয়াম ও ভিটামিনের খুব ভালো একটি উৎস, যা পিরিয়ডের সময় আপনার জন্য অত্যন্ত জরুরি। কারণ এটি আপনার বিষণ্নতা দূর করতে সাহায্য করবে। তাই এই সময় প্রতিদিন খাদ্য তালিকায় রাখুন কলা।,সবুজ শাকসবজি: পিরিয়ডের সময় অন্যান্য খাবারে পাশাপাশি ফাইবার জাতীয় খাবারও রাখতে হবে৷ কারণ ফাইবার জাতীয় খাবার অন্ত্রের চলাচল নিয়মিত রাখে এবং দেহের হজমশক্তি উন্নত করে। সবুজ শাকসবজিতে আয়রন ও ভিটামিন বির পাশাপাশি আছে উচ্চমাত্রায় আঁশ, যা কি না হজমে সহায়তা করে৷ ভালোভাবে হজম হওয়া পিরিয়ডের সময় সুস্থ থাকার একটি অপরিহার্য শর্ত৷ তাই প্রতিবেলার খাবারে রাখুন সবুজ শাকসবজি।,আদা: এক কাপ আদা চা পিরিয়ডের লক্ষণগুলোকে কমাতে সাহায্য করতে পারে। বমি বমি ভাব কমাতে আদা সাহায্য করে। তবে খুব বেশি আদা খাবেন না। একদিনে ৪ গ্রামের বেশি আদা খেলে অম্বল ও পেটে ব্যাথা হতে পারে৷,ডার্ক চকলেট: পিরিয়ডের সময় আয়রনের ঘাটতি দূর করতে ডার্ক চকলেটও বেশ ভালো। ডার্ক চকলেট আয়রন এবং ম্যাগনেশিয়াম সমৃদ্ধ।,দই: অনেক নারীরই পিরিয়ডের আগে বা পরে ইস্ট ইনফেকশন হয়। আপনার যদি পিরিয়ডের সময় ইস্ট ইনফেকশন হয় তাহলে দইয়ের মতো প্রোবায়োটিক সমৃদ্ধ খাবার খাদ্যতালিকায় রাখতে হবে।,এ ছাড়াও, এই সময় আপনার খাদ্যতালিকায় পর্যাপ্ত প্রোটিন ও ক্যালশিয়াম সমৃদ্ধ খাবার রাখুন। পিরিয়ডের সময়টাতে ডাল, ডিম, মাছ, মাংস ইত্যাদি প্রোটিন জাতীয় খাবার খাদ্যতালিকায় রাখুন। প্রোটিন শরীরে ব্লাড সুগার নিয়ন্ত্রণ করে এবং মিষ্টিজাতীয় খাবার খাওয়ার প্রবণতা কমায়৷,ভিটামিন বি ১২ ও বি ৬ জাতীয় খাবার যেমন ব্রোকলি, কর্ন, ডিম, আখরোট, চিয়া বীজ ইত্যাদি আপনার খাদ্যতালিকায় রাখতে পারেন। এগুলো পিরিয়ড চলাকালীন মেজাজ পরিবর্তন রোধ করতে সাহায্য করবে৷,কী খাবেন না:,পিরিয়ডের সময় অতিরিক্ত চিনি ও লবণাক্ত খাবার খাওয়া থেকে বিরত থাকুন৷ এ ছাড়া প্রক্রিয়াজাত খাবার, কোমল পানীয়, চা বা কফি, অতিরিক্ত তেল-মশলাদার খাবার এবং অ্যালকোহল এড়িয়ে যেতে হবে।"
নতুন মায়ের পুষ্টি,"সন্তান প্রসবের পর বেশিরভাগ সময়ই মা ও পরিবারের অন্যান্য সদস্যরা বাচ্চাকে নিয়েই বেশি ব্যস্ত হয়ে পড়েন। এ সময় মা নিজেও নিজের যত্ন নিতে ভুলে যান৷ অথচ এ সময়টা নতুন মায়ের পুষ্টিকর খাবার প্রয়োজন।,সন্তান প্রসবের পর মায়েরা স্বাভাবিকভাবেই বেশিরভাগ সময় ক্লান্ত ও ব্যস্ত থাকেন। তারা সময়মতো বা পর্যাপ্ত পরিমাণে খেতে ভুলে যান। আবার যখন খাবার খান, অনেক দ্রুত খান। ফলে অনেক পুষ্টি উপাদান খাবার থেকে বাদ পড়ে যায়। তাই অনেক মা কিছু পুষ্টি উপাদানের ঘাটতিতে ভুগতে পারেন।,নতুন মায়ের খাবারে কী কী পুষ্টি উপাদান থাকা জরুরি তা নিয়ে আমরা কথা বলেছি পুষ্টিবিদ তাসনিম আশিকের সঙ্গে।,তাসনিম আশিকের পরামর্শ হলো-,●         আপনার প্রতিদিনের খাদ্য তালিকায় মাছ রাখুন। খাদ্যতালিকায় থাকবে দেশি মাছ, ছোট মাছ। সপ্তাহে ২-১ দিন সামুদ্রিক মাছ রুপচাঁদা, লইটা, টুনা ইত্যাদি খেতে পারেন। এতে প্রোটিনের পাশাপাশি ওমেগা-৩ পাওয়া যাবে।,●         দুধ বা দুধের তৈরি খাবার, মুরগির মাংসের তরকারি, মুরগির স্যুপ, সবজি দিয়ে মাছ, ডাল, সবজি মিশ্রিত ডাল-তরকারি মিল্ক ফ্লো বৃদ্ধিতে সাহায্য করে, সেইসঙ্গে পুষ্টি চাহিদা মিটিয়ে থাকে। অনেকেই শর্করা একেবারে এড়িয়ে চলেন, আবার অনেকেই বেশি গ্রহণ করেন। ২টির একটিও করা যাবে না। শর্করা অবশ্যই গ্রহণ করতে হবে, তবে পরিমাণ ঠিক রেখে। ভাত, রুটি, মুড়ি, চিড়া, খই, সুজি, সেমাই, সাগু ইত্যাদি খাওয়া যেতে পারে। নানা রকমের রঙিন সবজি ও শাকের মতো পর্যাপ্ত ভিটামিন ও মিনারেলস সমৃদ্ধ খাবার খেতে হবে।,●         সবসময় হাইড্রেটেড থাকার চেষ্টা করুন। সারাদিনে অন্তত ৮ গ্লাস পানি বা তরল পান করুন। যেহেতু বাচ্চাকে দুধ পান করাচ্ছেন তাই এ সময় নিজেকে হাইড্রেটেড রাখা জরুরি।,●         বিভিন্ন তরল যেমন - মিল্কশেক, লাচ্ছি, স্যুপ, ডাবের পানি, তাজা ফলের শরবত পান করতে পারেন৷ তবে চিনির পরিমাণ অবশ্যই কম রাখতে হবে। অতিরিক্ত ঠান্ডা পানীয় এড়িয়ে চলুন।,●         বুকের দুধ পান করানোর সময় মায়েরা অনেক ক্যালরি খরচ করেন৷ তাই এ সময় ক্যালরি সমৃদ্ধ খাবার খান। এ সময় একজন মায়ের দিনে অন্তত ৫০০ ক্যালরি অতিরিক্ত গ্রহণ করা প্রয়োজন।,●         গর্ভকালীন অতিরিক্ত ওজন কমাতে অনেক সময় নতুন মায়েরা প্রসবের পরপরই ডায়েট শুরু করে দেন। ওজন কমাতে তাড়াহুড়ো না করে একজন বিশেষজ্ঞের পরামর্শ নিয়ে খাদ্যতালিকা তৈরি করা উচিত।,●         বাচ্চাকে বুকের দুধ পান করানোর ফলে এ সময় মায়ের বারবার ক্ষুধা লাগতে পারে৷ মৌসুমি ফল, কটেজ চিজ, হোল গ্রেইন ক্র‍্যাকার,সেদ্ধ ছোলা, টক দই ইত্যাদি স্বাস্থ্যকর খাবার বেছে নিন।,●         কোনো খাবারে যদি এলার্জি থাকে বা কোনো খাবার খাওয়ার পর বাচ্চার ডায়রিয়া বা এলার্জির মতো উপসর্গ হলে সেটি খাওয়া থেকে বিরত থাকতে হবে।"
দৌড়ানো আনন্দদায়ক করতে পারে যেসব গ্যাজেট,"নিজেকে ফিট রাখার কার্যকর উপায়গুলোর মধ্যে অন্যতম হলো দৌঁড়ানো। পার্ক ও ফুটপাত দৌঁড়ানোর স্থান হিসেবে চমৎকার। তবে ধারাবাজিকভাবে দৌঁড়ানোর বিষয়টা খুব কঠিক কাজ। তাই এ কাজের জন্য নিজেকে অনুপ্রাণিত রাখতে কয়েকটি গ্যাজেটগুলো আপনার সহায়ক হতে পারে।,ফিটনেস ইনস্ট্রাক্টর নেহা রেজওয়ান দ্য ডেইলি স্টারকে বলেন, 'শরীরচর্চা কোনো আরামদায়ক কাজ নয়। তাই নিজেকে মোটিভেট করা প্রয়োজন। এটি করতে মোটিভেশনাল গান, স্টেপ কাউন্টার ওয়াচ, ভালো মানের হেডফোন আপনাকে সাহায্য করতে পারে।',তাই দৌঁড়ানোর সময় অনুপ্রেরণা পেতে ব্যবহার করতে পারেন এমন কয়েকটি গ্যাজেট নিয়ে থাকছে আজকের আয়োজন।,অনুপ্রেরণামূলক কিংবা নিজের পছন্দের উচ্চবিটের গান আপনাকে বেশ কিছুক্ষণ দৌঁড়াতে সাহায্য করবে। দৌঁড়ানোর ক্ষেত্রে গান শোনার সময় মোবাইল ধরে রাখাটা কিছুটা বিরক্তকর আর ঝামেলার। তাই ব্যবহার করতে পারেন এম পি থ্রি বা আইপড। এ ছাড়া স্মার্টওয়াচ ও ব্যবহার করা যায়। পছন্দ মতো গানগুলো আগেই নির্বাচন করে রাখা যেতে পারে। সেক্ষেত্রে অ্যাপল ওয়াচ, স্যামসাং গ্যানিক্স ওয়াচসহ অন্যান্য ভালো ব্র্যান্ডের ওয়াচগুলো নির্বাচন করতে পারেন।,বাজারে কয়েক ধরনের হেডফোন আছে। সেখান থেকে বেছে নেওয়া যেতে পারে নিজে প্রয়োজন অনুযায়ী।,'শকজ'-এর হেডফোনগুলো হালকা ও আরামদায়ক ডিজাইন, রয়েছে দীর্ঘস্থায়ী ব্যাটারি ও সহজ ম্যানুয়াল। এই হেডফোনগুলো অ্যাথলেটদের কাছে বেশ জনপ্রিয়। কারণ এটি এমনভাবে সেটআপ করা যায়, যেন মাথার ভেতর থেকে গান ভেসে আসছে। আবার অন্যদিকে আশেপাশের পরিবেশ সম্পর্কেও সচেতন থাকা যায়।,'ওপেন গ্রান্ড প্রো'গুলো পানিরোধী ডিভাইস হবার কারণে ব্যবহারকারী ঘেমে গেলেও ডিভাইসটি সুরক্ষিত থাকে।,টেমপো ব্লুটুথ অডিও সানগ্লাসগুলো খেলাধুলা বা আউটডোর জিমের জন্যই বিশেষভাবে তৈরি। দৌড়ানোর সময় যদি সর্বদা সানগ্লাস ব্যবহার করেন তবে এটি আপনার জন্যই। তাছাড়া এই সানগ্লাসের পাওয়ার পরিবর্তনযোগ্য।,হাল ফ্যাশনে বেশ জনপ্রিয় এই লিঙ্ক বার্ডসগুলো। চার্জ দীর্ঘস্থায়ী, ঘাম প্রতিরোধী এই এয়ারবাডসগুলোর সাউন্ড সিস্টেম বেশ নমনীয়। পাশাপাশি ব্লুটুথ-এর সাহায্যে মোবাইলে কানেক্ট করে কথা বলার কাজে ব্যবহার করা যায়।,নিরিবিলি পার্ক কিংবা নীরব ফুটপাত যদি সৌভাগ্যবশত দৌঁড়ানো ট্রেক হিসেবে পেয়ে থাকেন তাহলে বেছে নিতে পারেন পাওয়ার বিটস প্রো। সিলিকন ইয়ারবাডস বাইরের সব ধরনের শব্দ আপনার কানে প্রবেশ করতে বাধা দেবে। এগুলো ঘাম প্রতিরোধী ও কানের ওপর হুকের মতো বসে থাকে বলে বেশ স্থিতিশীল। উভয় পাশে ভলিউম বোতামসহ অনবোর্ড কন্ট্রোল রয়েছে। তাই, তারের কোন ঝামেলা নেই।,অফলাইন মিউজিক প্লেব্যাকের মতো যদি একটি স্মার্ট ওয়াচ থাকে, তাহলে দৌড়ানোর বিষয়ে অনেক তথ্যসমৃদ্ধ বিবরণ পাওয়া যায়। যেমন স্মার্টওয়াচগুলো হার্ট রেট, দূরত্ব, গতি, জিপিএস ট্র্যাক ও অন্যান্য বিষয়গুলো অনেকটা সঠিকভাবেই পরিমাপ করতে পারে।,নেহা রেজোয়ান জানান, আপনি কতটুকু কাজ করেছেন সেটি যদি সঙ্গে সঙ্গে দেখতে পান তাহলে আপনি অনেক বেশি মোটিভেট হবেন পরবর্তী দিনের জন্য।,স্মার্ট ওয়াচের চেয়ে কম ফিচার সম্পূর্ণ রানিং ওয়াচ। তাই মূল্যটাও নাগালের মধ্যেই। বাজেটে কম থাকলে একটি রানিং ওয়াচকে করতে পারেন আপনার সঙ্গী।,'ফিটনেস কমিউনিটি'তে একে অপরকে উৎসাহ প্রদান করে থাকে। গামিন, ফিডবিট স্যামসাং বা এপেল হেলথসহ বেশিরভাগ ডিভাইসে নিজস্ব সিস্টেম রয়েছে। এতে করে একই কোম্পানি একই মডেল ব্যবহারকারীরা একে অপরের সঙ্গে যুক্ত হতে পারেন এবং যোগাযোগ  রাখতে পারেন।"
জিমে কেন যাচ্ছেন,"করোনা মহামারির আগ পর্যন্ত নিয়মিত জিমে যাওয়ার বিষয়টি আমাদের দেশে তেমনভাবে প্রচলিত ছিল না। তবে, স্বাস্থ্য সচেতন অনেকেই এখন জিমে যান।,জিমে ভর্তি হওয়া কোনো খারাপ বিষয় নয়। তবুও একটি প্রশ্ন থেকেই যায়, তাহলো- সবাই কি সঠিক কারণে জিমে ভর্তি হচ্ছেন, না আবার কোনো কারণ ছাড়াই জিমে যাচ্ছেন?,এই প্রশ্নের উত্তর খোঁজ করার আগে আমাদেরকে প্রথমে 'সঠিক কারণ' বিষয়টিকে সংজ্ঞায়িত করে নিতে হবে। নিরপেক্ষভাবে যদি বলি সাধারণত মানুষ জিমে ভর্তি হয় মূলত বিভিন্ন রকমের স্বাস্থ্য সুবিধার জন্য। কেননা জিমে শরীরচর্চার মাধ্যমে শরীরে নানা ধরণের সমস্যার উপশম হয়। এগুলোই জিমে ভর্তি হবার সঠিক কারণ হতে পারে।,কয়েকজন তরুণের সঙ্গে কথা বলে জিমে যাওয়ার বিভিন্ন কারণ জানান যায়। বেশিরভাগ তরুণের ক্ষেত্রেই জিমে যুক্ত হওয়ার প্রভাবক হিসেবে কাজ করেছে 'বডি ডিজমোর্ফিয়া'।,১৭ বছরের কিশোর নাফিস আবরার ইসলাম বলেন, দেহের কাঠামোর জন্য আত্মবিশ্বাস হারিয়ে ফেলেছি। আমার দেহের কাঠামো আমার নিজের সম্পর্কে সংকোচ বাড়িয়ে তোলে। আমার শারীরিক গঠনের কারণে যেকোনো সামাজিকতায় আমি অনেক বেশি হতাশ, ভয় ও দুশ্চিন্তার মধ্য থাকি। মানুষ আমাকে দেখে কী ভাববে সেটাই সারাক্ষণ ভাবতাম আমি। সেখান থেকেই মূলত আমি জিমে ভর্তি হই। আমার মনে হয় ওয়ার্কআউট করলে আমি নিজেকে এই সংকোচ থেকে বাঁচাতে পারবো।',একটি আদর্শ শরীর কাঠামো পেতে ও আকর্ষণীয় হতে মানুষ যে অতিরিক্ত সময় ব্যয় করেন সেই বিষয়টি একেবারেই নতুন নয়। এই ইচ্ছে আরও বেশি থাকে কম বয়সী তরুণদের মধ্যে। অনেক সময় অবচেতন মনে অনেক শিক্ষিত প্রাপ্ত বয়স্ক মানুষও নিজেদের শরীর কেমন দেখাচ্ছে সেটা নিয়ে ভাবেন। এই ভাবনাগুলো আরও বেশি প্রভাবিত হতে থাকে যখন আমরা সামাজিক যোগাযোগ মাধ্যমে লম্বা, চিকন ও আদর্শ ম্যাসলম্যানদের দেখি।,কিশোর প্রথম মিত্রা বলেন, আমার নিউজফিডের একটি বড় অংশ জুড়ে বডিবিল্ডার এবং সব ইনফ্লুয়েন্সারদের ভিডিও ও ছবি। সেখানে দেখা যায় তাদের আকর্ষণীয় সব শরীরী কাঠামো। এইসব বিষয় আমার নিজের দেহ কাঠামো নিয়ে অনেক বেশি চিন্তিত করে তোলে। সেই সঙ্গে আমার মধ্যে একপ্রকার ধারণার জন্ম দেয় যে, বাহ্যিক কাঠামোর ভিত্তিতেই কোনো ব্যক্তিকে বাস্তবে মূল্যায়ন করা হয়।,শুধু সামাজিক যোগাযোগ মাধ্যমই নয় অনেকে তাদের পারিপার্শ্বিক চাপেও জিমে যুক্ত হয়ে থাকেন। এক বন্ধু এসে আরেক বন্ধুকে তার নিজের অভিজ্ঞতা জানায় ও প্রভাবিত করে। এভাবেই একটি বড় দল বানিয়ে জিমে যুক্ত হওয়ার ঘটনা দেখা যায়। অনেকে কেবল দল থেকে বিচ্ছিন্ন হবার ভয়েই জিমে যুক্ত হয়ে থাকেন।,আবদুল্লাহ বিন হাসেমের অভিজ্ঞতাই অনেকটা সেরকমই। তিনি বলেন, 'আমার বেশিরভাগ বন্ধুই আমার আগেই জিমে ভর্তি হয়। তারা নিয়মিত আমাকে তাদের সঙ্গে জিমে যাবার জন্য বলতে থাকে। আমার নিজের তেমন ইচ্ছে ছিল না। তবে ওদের সঙ্গে সময় কাটাতে ও একত্রে থাকার ইচ্ছেতেই আমাকে এই সিদ্ধান্ত নিতে হয়েছে।',ওয়ার্কআউট করা একটি কঠিন প্রক্রিয়া। যেখানে প্রয়োজন সময়, পরিশ্রম এবং নিয়মিত কিছু করতে পারার দৃঢ়তা। তাই সোশ্যাল মিডিয়ার এডিট করা ছবি কিংবা বন্ধুদের সঙ্গে সময়কাটাতে জিমে ভর্তি হবার জন্য জিমে জয়েন করা সঠিক সিদ্ধান্ত নয়। সোশ্যাল মিডিয়াতে যেসব ইনফ্লুয়েন্সারদের দেখা যায়, তারা কেবল তাদের ফলাফল পাওয়ার পরেই সেগুলো আপলোড করে থাকেন। তারা তাদের আকর্ষণীয় দেহ পেতে কী পরিমাণ শ্রম করেছেন সেগুলো নিয়ে বিস্তারিত কোনো তথ্য দেন না। তাদের এই আকর্ষণীয় কাঠামোর পেছনে রয়েছে সঠিক খাদ্য পরিকল্পনা ও অভিজ্ঞদের পরামর্শ। সেগুলো না ভেবে অনেকেই স্বল্প সময়ে তাদের মতো দেহ কাঠামো পেতে উঠে পরে জিমে যুক্ত হতে থাকেন।,এইসব ভুল ধারণার জন্য লাভের চেয়ে বরং ক্ষতি হয় বেশি। এক দুজন হয়তো ভাগ্যগুণে কাঙ্ক্ষিত ফলাফল পেয়েও যেতে পারেন। তবে বেশিরভাগই তাদের নিজেদের দেহের সক্ষমতার চেয়ে অতিরিক্ত চাপ নেওয়ার কারণে সহজেই হার মেনে নেন। তাদের পক্ষে বেশিদিন এই জিমে যাওয়া সম্ভব হয়ে উঠে না।,তাই নিজের দেহ নিয়ে যে হতাশা ছিল তা আরও বেশি বেড়ে যায়। মনে হবে যে, আপনি যাই করেন না কেন, আপনার পক্ষে এই কাঙ্ক্ষিত দেহ কাঠামো পাওয়া সম্ভব নয়। আবার যদি বন্ধুদের চাপে যুক্ত হন, তাহলেও এই অতিরিক্ত চাপ নেওয়ার কারণে দেখা দিবে পেশি ব্যথা, ক্লান্তি ও অবসাদ।,আরও এক দল মানুষ আছেন, যারা কিছুদিন চেষ্টা করেই তাদের কাঙ্ক্ষিত লক্ষ্যে পৌঁছে যান। তারা সেই ফল পাওয়ার পরে ধীরে ধীরে জিমে যাওয়া বন্ধ করে দেন এবং স্বল্প সময়ে তাদের শরীর পূর্বের কাঠামোতে ফিরে যেতে থাকে। তারা দেখে যে, কয়েকদিনের মধ্যেই তারা আগের অবস্থানে ফিরে গেছেন। এই বিষয়টি তাদেরকে আরও বেশি অনুপ্রেরণাহীন করে তোলে।,ব্র্যাক বিশ্ববিদ্যালয়ের তৃতীয় বর্ষের শিক্ষার্থী খালিদ আহমেদ এমনটাই জানান তিনি জানান, ২ মাসের মধ্যেই জিমে যাওয়া বন্ধ করে দেন। কিছু সময় অতিরিক্ত ওয়ার্কআউট করার পরে তার দেহে আর কোনো পরিবর্তন দেখা যায় না। ফলে তিনি অনেক বেশি হতাশ হন। তিনি ভাবেন, কম সময়ের মধ্যে অতিরিক্ত ওজন কমানোর সিদ্ধান্ত নেওয়া তার জন্য ঠিক হয়নি।,অনেকেই ভাবে জিমে ভর্তি হয়ে কঠোর পরিশ্রম করলেই হয়তো মানুষ তার কাঙ্ক্ষিত দেহ কাঠামো পেয়ে যাবে। কিন্তু, বাস্তবে সেটি হয় না। জেনেটিক্স মানুষের দেহের কাঠামো নির্ধারণের পেছনে সবচেয়ে বেশি দায়ী। অনেকে হয়তো জিমে না গিয়েও সুন্দর দেহের অধিকারী হতে পারেন। কিন্তু তার জন্য দরকার দীর্ঘ সময় ও নিয়মিত প্রচেষ্টা।,কাউকে জিমে যেতে অনাগ্রহী করতে এই লেখা নয়। কেউ যেন বাহ্যিক কোনো চাপের শিকার হয়ে জিমে গিয়ে নিজের ক্ষতি না করেন সেটিই মূল উদ্দেশ্য। জিমে ভর্তি হওয়ার সিদ্ধান্ত হতে হবে একান্তই আপনার নিজের। নিজের সুস্থতা ও নিয়মিত অল্প অল্প করে নিজের পরিবর্তন হবে ভেবেই সেখানে সময় দেওয়া প্রয়োজন। এজন্য দরকার সঠিক পরিকল্পনা ও একটি পরিমিত খাদ্য কাঠামোর। তাহলেই কেবল স্বাভাবিক ভাবে কাঙ্ক্ষিত লক্ষ্য অর্জনে সক্ষম হবেন।,অনুবাদ করেছেন আরউইন আহমেদ মিতু,"
বাংলাদেশের জনপ্রিয় ৬ স্ট্রিট ফুড,"ভোজনরসিক বাঙ্গালি ভালো খাবারের জন্য সব জায়গায় যেতে প্রস্তুত। তা হোক পাঁচ তারকা হোটেল কিংবা ভ্রাম্যমাণ দোকান। বাংলাদেশের পথেঘাটে হরেকরকম খাবারের পসরা সাজিয়ে থাকেন দোকানিরা। সেসব খাবারের পুষ্টিগুণ বা মান নিয়ে প্রশ্ন থাকলেও অনেকেই এসব খাবার পছন্দ করেন।,বাংলাদেশের পথেঘাটে পাওয়া যায় এমনকিছু খাবার সম্পর্কে চলুন জেনে নেই।,ফুচকা,বাংলাদেশে বাস করছেন অথচ কখনো ফুচকা খেয়ে দেখেননি এমন মানুষের সংখ্যা খুবই কম। স্ট্রিট ফুডের মধ্যে এ দেশে জনপ্রিয় খাবারগুলোর মধ্যে অন্যতম হলো ফুচকা। ময়দার পাতলা খোলের মধ্যে আলু, মটর আর বিভিন্ন ঝাল মসলার মিশ্রণ ভেতরে দেওয়া হয়। সেই খাবার খাওয়া হয় তেঁতুলের ঝাল মিষ্টি টক দিয়ে। অনেকের হয়ত এর মধ্যেই জিভে জল চলে এসেছে। এক প্লেট ফুচকার দাম সাধারণত ৪০-৬০ টাকার মধ্যে হয়ে থাকে। এক প্লেট ফুচকায় ৮-১০টির মতো ফুচকা দেওয়া হয়।,চটপটি,ফুচকার মত চটপটিও জনপ্রিয় খাবার। যে ভ্যানে বা দোকানে ফুচকা বিক্রি করা হয়, সেখানেই সাধারণত চটপটি বানানোরও ব্যবস্থা থাকে। মটরের ডাল ভালো করে সিদ্ধ করে নিয়ে সেখানে কাচা মরিচ, পেঁয়াজ, ধনে পাতা, অন্যান্য ঝাল মসলা, শসা টমেটো এবং তেঁতুল ও লেবুর টক দিয়ে বানানো খুবই সুস্বাদু একটি খাবার চটপটি। চটপটির দামও ৪০-৬০ টাকার মতোই।,ঝালমুড়ি,ঝালমুড়ি বাংলাদেশের অন্যতম সহজলভ্য ও জনপ্রিয় পথের খাবারের মধ্যে একটি। শুকনো মুড়িতে ঝাল মসলা, পেঁয়াজ মরিচ, চানাচুর ভালভাবে মিশিয়ে তৈরি করা হয় এই ঝালমুড়ি। কাগজের ঠোঙ্গায় চাইলে ১০ থেকে ২০ টাকা অথবা পরিমাণে আরও বেশি চাইলে বেশি টাকায় ঝালমুড়ি কিনতে পারেন।,হালিম,বাংলাদেশের অনেক জনপ্রিয় খাবার মোঘলদের হাত ধরে এদেশে এসেছে। হালিম খাবারটি পথেঘাটে বিক্রি করতে দেখা গেলেও এটি একটি অভিজাত খাবার। রন্ধন ইতিহাসবিদ ক্লডিয়া রডেনের মতে, হালিম খাবারটি মধ্যপ্রাচ্যের হারিশা নামক এক ধরনের ডাল ও মাংসের মিশ্রণ জাতীয় খাবার থেকে উৎপত্তি হয়েছে। হারিশা ইরাক, সিরিয়া, লেবানন, ইয়ামেন ও আরব বিশ্বের বিভিন্ন দেশে উপাদেয় একটি রান্না। ভারতবর্ষে হারিশার আগমন ঘটে মুঘলদের মাধ্যমে। হালিমের মূল উপাদান বিভিন্ন রকমের ডাল, গম, সুগন্ধি চাল ও মাংস। রাস্তায় যেসব হালিম বিক্রি হয়, তা মাংসের প্রকারভেদ অনুযায়ী দামে ভিন্ন হয়। মুরগির মাংস দিয়ে যে হালিম প্রস্তুত হয় তার দাম গরু বা খাসির হালিম থেকে কম থাকে। রাস্তায় যে হালিম বিক্রি হয় তার দাম ৬০-১০০ টাকার মধ্যে হয়ে থাকে।,ডালপুরি,রাস্তার পাশে ছোট ছোট দোকানগুলোতে বড় বড় কড়াই ভর্তি তেলে ডুবিয়ে ডালপুরি ভাজা হয়। সেই ভাজা ডালপুরি গরম গরম পরিবেশন করা হয় ক্রেতাদের মাঝে। প্রথমে পছন্দমত স্বাদ অনুযায়ী ডালের পুর তৈরি করে এরপর পরিমাণ মতো পানিতে লবণ, তেল মিশিয়ে ময়দার কাই বানিয়ে ছোট ছোট গোলের ভেতরে ডালের পুর ভরে দিয়ে হাল্কা করে বেলে, তেলে ভাজা হয়। আলুপুরিও খেতে খুব সুস্বাদু৷ শুধু এখানে ডালের পুরের জায়গায় আলু ভর্তা মেশানো হয়৷ একেকটা ডালপুরির দাম ১০-২০ টাকার মধ্যে হতে পারে।,ভেলপুরি,ভেলপুরি এক ধরনের নাস্তা জাতীয় খাবার যা রাস্তাঘাটে হরহামেশাই বিক্রি করতে দেখা যায়। ময়দার মুড়মুড়ে পুরির মধ্যে আলুর পুর দিয়ে কাচা মরিচ, পেঁয়াজ ও অন্যান্য ঝাল মসলা যোগ করে পরিবেশন করা হয় এই ভেলপুরি। সঙ্গে আবার সস কিংবা তেঁতুলের টকও থাকে। বাংলাদেশ, ভারত, নেপালসহ দক্ষিণ এশিয়ার দেশগুলোতেও ভেলপুরির প্রচলন আছে। ভেলপুরি আর ফুচকার প্রস্তুতপ্রণালী কিছুটা এক হলেও ভেলপুরির ময়দার পুরিটা শক্ত আর মুড়মুড়ে হয়। ফুচকার পুরি হয় পাতলা আর ভেতরে ফাঁপা। এক প্লেট ভেলপুরির দাম সাধারণত ২০-৩০ টাকার মধ্যে হয়ে থাকে। তবে ভারতের মহারাষ্ট্রে যে ভেলপুরি বিক্রি করা হয় তার সঙ্গে বাংলাদেশের ভেলপুরির মিল নেই।"
শীতে শিশুর যত্ন,"শীত দোরগোড়ায়। আবহাওয়া বদল হলে শিশুর অসুস্থ হওয়ার সম্ভাবনা বেড়ে যায়। শীতে শিশুদের অসুস্থ হওয়ার প্রবণতা বেশি থাকে। তাই তাদের জন্য প্রয়োজন বাড়তি যত্ন।,ঢাকা শিশু হাসপাতালের 'শিশু স্বাস্থ্য' ও 'শিশু কিডনি' রোগ বিশেষজ্ঞ অধ্যাপক ডা. শিরীন আফরোজ বলেন, 'শীতকালে ফ্লুয়ের প্রবণতা বেড়ে যায়। বাইরে তাপমাত্রা কমে যাওয়ায় শরীর তাপ হারাতে থাকে। এর ফলে শিশু দুর্বল হয়ে পড়ে এবং সংক্রমণের ঝুঁকিও বেড়ে যায়।',শীতে বাড়ির ছোট সোনামণির যত্ন কীভাবে নিতে হবে সে বিষয়ে পরামর্শ দিয়েছেন তিনি।,মাথা ও বুক ঢেকে রাখলে তা শিশুকে উষ্ণ থাকতে সহায়তা করে। এর জন্য নিশ্চিত করতে হবে যেন শিশুর গায়ের তাপমাত্রা খুব বেশি না কমে যায়।,শীতে শিশুর পোশাকে বিশেষ নজর দিতে হবে। কারণ এই সময়ে ধুলোবালি বেশি থাকায় তা শিশুর পোশাকে আটকে থাকে, বিশেষ করে উলের তৈরি পোশাকে। এর থেকে হতে পারে 'ডাস্ট এলার্জি'। তাই নিয়মিত গরম পানি দিয়ে পোশাক পরিষ্কার করা জরুরি।,শিশুরা খেলাধুলায় যত সক্রিয় থাকবে, ততই তাদের রোগ প্রতিরোধ ক্ষমতা বাড়বে। তাই শিশুকে খেলাধুলার সুযোগ করে দিতে হবে। রোদের আলো পড়ে এমন জায়গায় খেলার ব্যবস্থা করে দিলে শিশুর শরীরে ভিটামিন ডি এর ঘাটতি যেমন পূরণ হবে, তেমনি রোগ প্রতিরোধ ক্ষমতাও বাড়বে।,টেক্সাসের একদল শিশুরোগ বিশেষজ্ঞের গবেষণায় দেখা যায়, সূর্যের আলোর ওপর রোগ প্রতিরোধ ক্ষমতা নির্ভর করে। শীতে পর্যাপ্ত সূর্যের আলো না পেলে শিশুদের অসুস্থতার হার বেড়ে যায়।,শিশুদের এই সময়ে ঠাণ্ডা খাবার খেতে না দেওয়াই ভালো। ফ্রিজের খাবার দিতে হলে ভালোভাবে গরম করে দেওয়া উচিত।,শীতে আবহাওয়া শুষ্ক থাকায় তরল জাতীয় খাবার বেশি করে দেওয়া উচিত। দিনে অন্তত একবার কুসুম গরম দুধ, পানি, স্যুপ জাতীয় খাবার খাওয়াতে হবে। এতে শিশুর ঠাণ্ডাজনিত সমস্যার উপশম হবে। পাশাপাশি শিশুকে দিতে হবে মৌসুমি ভিটামিন সি সমৃদ্ধ ফল।,অনেক বাবা-মা শীতে শিশুকে নিয়মিত গোসল করাতে চান না। তাদের ধারণা, প্রতিদিন গোসল করালে শিশুর ঠাণ্ডা লেগে যাবে। এটি একটি ভুল ধারণা। শিশুদের পরিষ্কার-পরিচ্ছন্ন রাখতে হবে।,এ ছাড়া, বয়স অনুযায়ী পর্যাপ্ত ঘুমও নিশ্চিত করতে হবে। একজন নবজাতক ১৪-১৬ ঘণ্টা, ৬ মাস থেকে ১ বছর বয়সী শিশু ১৪-১৫ ঘণ্টা এবং ২ থেকে ৫ বছর বয়সী শিশু ১২-১০ ঘণ্টা ঘুমের ব্যবস্থা করতে হবে।,শিশুদের ত্বক কোমল থাকে। তাই ত্বকের বাড়তি যত্নের প্রয়োজন। শীতের শুষ্ক আবহাওয়ায় শিশুর ত্বক আরও সেনসিটিভ হয়ে উঠে। অনেকেই শিশুর ত্বকে তেল ব্যবহার করে থাকেন। এতে করে গায়ে আরও বেশি ময়লা আটকানোর সম্ভাবনা থাকে। এ সময় ভিটামিন ই সমৃদ্ধ লোশন ব্যবহার করাই ভালো হবে।,শীতে রোগ বালাইয়ের সংক্রমণ বেড়ে যায়। অতিরিক্ত জনসমাগমপূর্ণ খেলার জায়গা বা আবদ্ধ খেলার জায়গা, যেখানে অনেক শিশু খেলতে আসে, সেখানে সংক্রমণের ঝুঁকি থাকে। সেক্ষেত্রে পাবলিক প্লেস এড়িয়ে যাওয়া ভালো।"
"বিয়ের পর ওজন কেন বাড়ে, করণীয় কী","বিয়ের পর অনেকেরই ওজন বেড়ে যাওয়ার সমস্যা তৈরি হয়। বিয়ের আগে নিজেকে স্লিম ও কাঙ্ক্ষিত বিয়ের পোশাকে মানানসই দেখতে চায় সবাই। ফলে ওজন নিয়ন্ত্রণে রাখে। কিন্তু বিয়ের আনুষ্ঠানিকতা শেষে ফিটনেস রুটিন ভেঙে যায়। সেই কারণে ওজন বেড়ে যায়।,যে কারণে বিয়ের পর ওজন বাড়তে পারে,• বিয়ের পর খাওয়া-দাওয়ার ধরন, খাওয়ার পরিমাণ, সময় সবকিছুই বদলে যায়। সেই কারণেও ওজন বাড়তে পারে,• নারীদের ক্ষেত্রে দেখা যায়, বাবার বাড়িতে যে ধরনের খাবারে অভ্যস্ত ছিলেন, শ্বশুরবাড়িতে এসে সেখানে হয়তে ভিন্নতা থাকে। এতে ইনটেসটাইনের ওপর চাপ পড়ে। ভিটামিন বি স্টোরেজের অবস্থা একেবারে শেষপ্রান্তে এসে পড়ে। শারীরিকভাবে তো বটেই, মানসিকভাবেও অশান্তি হয়। ফলে ওজন বাড়তে পারে।,• প্রথম কিছুদিন বিয়ের যাবতীয় অনুষ্ঠানের কারণে ঠিকমতো খাওয়া হয় না। তবুও মিষ্টি, কেক, কোক খাওয়ার পরিমাণ যায় বেড়ে। সেই কারণেও শরীরের অবস্থা নাজেহাল হয়ে যায়। বিপাকক্রিয়াও অস্থিতিশীল হয়ে যায়।,• বিয়ের পর অনেকে হানিমুনে যান। যতই ভ্রমণ, ততই বাইরে খাওয়া। ট্রেন, প্লেন, বাস সব জায়গাতেই প্রক্রিয়াজাত খাবার, ফাস্ট ফুড। এ ছাড়াও পেস্ট্রি, চিজ, সফট ড্রিংকস তো আছেই।,• যুক্ত হয় নতুন সংসারের স্ট্রেস। স্ট্রেস বিপাকক্রিয়ায় প্রভাব ফেলে। ওজন বৃদ্ধি ত্বরান্বিত করে। ভিটামিন বি-র নিজস্ব কোনো ক্যালরি থাকে না। কিন্তু অন্য ক্যালরির বিপাকে ও খাবারের শক্তিকে আনলক করতে সাহায্য করে। তাই ভিটামিন বি-র পরিমাণ কমা মানেই পুরো শারীরবৃত্তীয় প্রক্রিয়ার গরমিল হয়ে যাওয়া।,• খাওয়ার সময়ে পরিবর্তন হলেই পরিবর্তন আসে ভিটামিন বি স্টোরে। প্রতিটি বি ভিটামিন মূলত বিপাকীয় প্রক্রিয়ার জন্য একটি কোএনজাইম।,• বিয়ের সঙ্গে নতুন পরিবার ও বন্ধু মহল তৈরি হয়। ফলে সেসময় দাওয়াতে যেতে হয় বেশি। 'একটু খেলে কিছু হয় না' এমন কথায় অনেকেই বেশি খেয়ে ফেলেন। ফলে ওজনও বৃদ্ধি পায়।,• খাবার যাতে নষ্ট না হয়, তাই অনেক নারীই এক বেলায় রান্না করা খাবার অন্য বেলাতেও খেয়ে থাকেন। এটিও ওজনবৃদ্ধির একটি সাধারণ কারণ।,• বিয়ের আগে অনেকেই জিম, যোগব্যায়াম, জুম্বা বা অ্যারোবিক্সের মতো শরীরচর্চায় সময় দিয়ে থাকেন। কিন্তু বিয়ের পর অনেকেই তা বন্ধ করে দেন।,ওজন বৃদ্ধি প্রতিরোধে যেসব বিষয় মেনে চলতে পারেন,• সময়মতো খেতে হবে। বিশেষ করে শরীর যে সময়ে খেয়ে অভ্যস্ত।,• ১৫ দিনে অন্তত একবার নিজের পছন্দের খাবার খেতে পারেন।,• বিয়ের পর ভিটামিন বি সাপ্লিমেন্ট খাওয়া যায়। চা-কফির পরিমাণ কমিয়ে, সকালে দুধ খাওয়াও অভ্যাস করতে পারেন। দুধে বেশি পরিমাণে ভিটামিন বি থাকে।,• ফিটনেস নিজের জন্য, নিজেকে ভালো রাখার জন্য, এই বিশ্বাস মাথায় রেখে ডায়েট, ইয়োগা বা জিম যা আগে করে অভ্যস্ত ছিলেন, তা করতে হবে সময় বের করে।,• নিয়মমাফিক খাওয়া এবং ব্যায়াম সত্ত্বেও শরীরের ওজন বাড়তে পারে ঘুমের অভাবে। ঘুমের অভাবে বিপাক ধীর হয় এবং ক্ষুধার হরমোন 'ঘেরলিন' বৃদ্ধি পায়। এলোমেলো হয় স্ট্রেস হরমোন 'কর্টিসল'। যার ফলে ওজন বৃদ্ধি বিশেষ করে মেদ বাড়ে। ঘুমের অভাব সরাসরি ওজনবৃদ্ধির সঙ্গে জড়িত, তাই প্রতিদিন অন্তত ৭ ঘণ্টা ঘুমাতে হবে।,• জিমে আগ্রহী না হলে, দম্পতি হিসেবে একসঙ্গে করা যায় এমন ব্যায়াম পরিকল্পনা করতে পারেন। নাচের ক্লাসে যোগদান, ট্রেকিংয়ে যাওয়া, একসঙ্গে হাঁটা কিংবা যোগাসন। এতে একজন আরেকজনকে অনুপ্রেরণা দেওয়ারও সুযোগ হবে।,• কিছুটা সময় ব্যয় করে খাদ্যপণ্যের পুষ্টির লেবেলগুলো পড়ার চর্চা শুরু করুন। কারণ সেখানে স্পষ্টভাবে মোট ক্যালরি, স্যাচুরেটেড ফ্যাট সামগ্রী, সোডিয়াম বা চিনির মাত্রা বিস্তারিতভাবে লেখা থাকে। এতে ডায়েটে ট্রান্সফ্যাট তৈরির সম্ভাবনা দূর করতে সক্ষম হবেন। ট্রান্সফ্যাট এমন একটি উপাদান যা শুধুমাত্র দ্রুত ওজন বৃদ্ধির দিকে নিয়ে যায় এবং শরীরের অন্যান্য অংশ থেকে পেটের অংশে মেদ জমা করে।,• রাতের খাবার দ্রুত খেতে হবে। কারণ বিপাকক্রিয়া সন্ধ্যার দিকে কমে যায়। দেরিতে খাবার খাওয়ার ফলে শরীর অতিরিক্ত ক্যালরি বার্ন করার সুযোগ না পেয়ে তা ফ্যাট হিসেবে সঞ্চয় করে।,• পরিশোধিত কার্বোহাইড্রেট দিয়ে তৈরি খাবার ক্যান্ডি, সাদা রুটি, পিৎজা, ডোনাট, কুকি, বার্গার, চকলেট ইত্যাদি ইনসুলিনের মাত্রা বাড়ায় এবং এতে প্রচুর ক্যালরি থাকে। যা দ্রুত কোষে চর্বি হিসেবে জমা হয়। ওজনবৃদ্ধি এড়াতে খেতে হবে জটিল এবং অপরিশোধিত কার্বোহাইড্রেট।,• ডিম, ফর্টিফায়েড সিরিয়াল, সি-ফুডেও ভিটামিন বি পাওয়া যাবে। সঙ্গে ক্যালশিয়াম সাপ্লিমেন্টও খেতে পারেন।,প্রয়োজনে পুষ্টিবিদ, স্বাস্থ্যসেবা প্রদানকারীর সহায়তা নিতে হবে। অন্য কোনো জটিলতা থাকলে ডাক্তারের শরণাপন্ন হয়ে নিতে হবে নির্দেশনা অনুযায়ী চিকিৎসা।"
"শীতের শুরুতেই সর্দি, কাশি, গলাব্যাথা? ৩ খাবারেই মিলতে পারে সুরাহা!","ঠাণ্ডা পড়তে শুরু করেছে। প্রতিদিনের আবহাওয়া স্পষ্ট জানিয়ে দিচ্ছে শীতের আগমনী বার্তা। এই সময়ে একটু অসাবধান হলেই ঠাণ্ডা লেগে যেতে পারে। মাথা যন্ত্রণা, গলা ব্যাথা, কাশি ও বুকে কফ জমে যাওয়ার মতো উপসর্গ দেখা দিতে পারে।,তাই এই ঋতু পরিবর্তনের সময় এমন খাবার খাওয়া উচিৎ, যা আমাদের শরীরে উষ্ণতা প্রদান করতে পারে, সর্দি-কাশি থেকে বাঁচাতে পারে।,আদার উপকারিতা,আদায় থার্মোজেনিক বৈশিষ্ট্য আছে। শীতের সময় শরীরে তাপ উৎপন্ন করতে সাহায্য করে। অর্থাৎ ঠাণ্ডা আবহাওয়ায় শরীরকে উষ্ণ রাখতে সাহায্য করে। দৈনন্দিন তরকারিতে আদা ব্যবহারের পাশাপাশি, আপনার সকাল বিকালের চায়ে আদা দিয়ে পান করুন। আদা দিয়ে কাড়া (এক ধরনের পানিয়) তৈরি করতে পারেন। আদায় এন্টি ব্যাক্টেরিয়াল ও এন্টি ফ্ল্যামেটরি বৈশিষ্ট্য আছে। যা যেকোনো ব্যক্তিকে সুস্থ থাকতে সাহায্য করে।,রসুনের উপকারিতা,খাবার সুস্বাদু করা ছাড়াও রসুন স্বাস্থ্যের জন্য অত্যন্ত উপকারী। রসুন রোগ প্রতিরোধ ক্ষমতা বাড়াতে পারে, রক্তসঞ্চালন উন্নত করে এবং কোলেস্টেরল লেভেল নিয়ন্ত্রণে রাখতে সাহায্য করে। তাই স্বাস্থ্যের বিভিন্ন সমস্যা থেকে বাঁচতে আপনার দৈনন্দিন ডায়েটে রসুন অবশ্যই অন্তর্ভুক্ত করুন।,লেবুর উপকারিতা,লেবু ব্যাকটেরিয়াল ও ভাইরাল সংক্রমণ থেকে আমাদের বাঁচাতে পারে। ভিটামিন সি সমৃদ্ধ লেবু শরীরের রোগ প্রতিরোধ ক্ষমতা বাড়াতে দারুণ কার্যকর। এছাড়াও, লেবুর খোসায় রয়েছে ফাইবার ও এন্টি অক্সিডেন্ট। এই এন্টি অক্সিডেন্ট ক্যান্সারের ঝুকি কমায় এবং হার্ট ভালো রাখে।,যেভাবে তৈরি করবেন কাড়া,দুটি লেবুর খোসা, কয়েক কোয়া রসুন এবং এক ইঞ্চি আদা একটু ছেঁচে নিন। প্রায় ২ থেকে ৩ কাপ পানিতে এই মিশ্রণ দিয়ে কিছুক্ষণ ফোঁটান। এর পরে পানীয়টি ঠাণ্ডা হলে একটি ছাঁকনি দিয়ে ছেঁকে পান করুন।,তথ্যসূত্র:  বোল্ডস্কাই"
সকালের নাশতা কেন জরুরি,"কিছুদিন আগেও সকাল সকাল ভরপেট খেয়ে কাজে বের হওয়া ছিল এদেশের সংস্কৃতির অংশ। ভোরবেলা গ্রামের কৃষকরা ঘরের দাওয়ায় পান্তাভাত আর মরিচ দিয়ে পেট ভরে খেয়ে লাঙল কাঁধে রওনা দিতেন মাঠে। কিন্তু এখন দিন বদলেছে, পাল্টে গেছে সকালের চিত্র।,এখন সকালে ঘুম থেকে উঠে নাশতা না করে দিনের অনেকটা সময় কাটিয়ে দেন অনেকে। কেউ আবার ব্যস্ততার অজুহাতে সকালের নাশতা না করেই কাজে বের হয়ে পড়েন। সোশাল মিডিয়ার কল্যাণে রাত জাগার পর ঘুম ভাঙে দেরিতে। তাই অনেকে সকাল আর দুপুরের খাবার একবারে খান। কেউ কেউ আবার ওজন কমাতে সকালের নাশতা খাদ্যতালিকা থেকে বাদ দিয়ে দেন। যদিও নাশতা এড়ালে ওজন কমে- এটি একেবারেই একটি ভ্রান্ত ধারণা। কারণ সকালের দিকে শরীরের বিপাকক্রিয়ার হার বেশি থাকার ফলে যা খাওয়া হয় তা সহজে হজম হয়ে যায়।,সকালবেলা শরীরের ক্যালরিও তাড়াতাড়ি পোড়ে। তাই যারা সকালের নাশতা করেন না, স্বাভাবিকভাবেই তারা দুপুরে অতিরিক্ত খেয়ে নিজের অজান্তে শরীরের ক্ষতি করে ফেলেন। তাছাড়া রাতে খাওয়ার পর অনেকক্ষণ পেট খালি থাকে, তাই সকালে না খেলে গ্যাস্ট্রিক হওয়ার আশঙ্কা অনেক বেড়ে যায়। চলুন জেনে নিই সকালের নাশতা শরীরের জন্য কেন জরুরি-,কর্মশক্তি সঞ্চয়,সকালের নাশতা করার মাধ্যমে আমরা সারাদিনের কাজ করার শক্তি সঞ্চয় করি। বিশেষজ্ঞরা বলেন, ৩ বেলা খাবারের মধ্যে সকালের নাশতা অপেক্ষাকৃত ভারি হওয়া শরীরের পক্ষে ভালো। সকালে পুষ্টিকর খাবার গ্রহণের মাধ্যমে কর্মক্ষেত্রে যোগ দিলে কাজ করতে সুবিধা হয়, দুর্বল লাগে না। তাছাড়া সকালের নাশতা তাড়াতাড়ি হজম হয় এবং ক্যালরি পুড়িয়ে ওজন কমানোর পাশাপাশি শরীরের শক্তি বৃদ্ধি করে।,ওজন হ্রাস পাওয়া,এটি নিয়ে কিছু বিতর্ক আছে। অনেক গবেষণা বলছে, সকালের নাশতা করলে ওজন বৃদ্ধি পায়, না করলে ওজন কমতে থাকে। মনাশ বিশ্ববিদ্যালয়ের একদল গবেষক তাদের পর্যবেক্ষণ থেকে বলছেন, সকালে নাশতা করা বন্ধ করলে দৈনিক ক্যালরির পরিমাণ হ্রাস পায়। তাই যারা ওজন বাড়াতে চান তাদের জন্য নাশতা খুবই কার্যকর উপায়।,তবে আরেকটি গবেষণা বলছে, সকালের নাশতা ওজন হ্রাস করে। কারণ একবারে দুপুরের খাবার খেলে অনেক বেশি খাওয়া হয়ে যায়। সকালের নাশতা না করে অনেকে আবার মাঝখানে ফাস্টফুড, বিভিন্ন প্যাকেটজাত খাবার খেয়ে ক্ষুধা নিবারণ করেন, যা ওজন বাড়ায় ও স্বাস্থ্যের ক্ষতি করে।,রোগ প্রতিরোধ ক্ষমতা বাড়ে,সকালের নাশতা ব্যক্তির রোগ প্রতিরোধ ক্ষমতা বাড়ায়। নাশতা না করলে অঙ্গপ্রত্যঙ্গ ও শরীরের কোষ দুর্বল হয়ে পড়ে। ফলে শরীরে অনেক বেশি জীবাণু ও ভাইরাসের সংক্রমণের আশঙ্কা থাকে। তাছাড়া সকালের নাশতা অনেক ধরনের রোগ থেকেও রক্ষা করে আমাদের দেহকে।,মন ভালো রাখে,সকালের নাশতা না খেলে পেটে ক্ষুধা থাকে আর পেটের ক্ষুধা আমাদের মস্তিষ্ককেও উত্তেজিত করে ফেলে। ফলে মেজাজ খিটখিটে হয়ে যায়, কাজে মন বসে না। তাছাড়া সকালের নাশতা মস্তিষ্কের সুখি হরমোন সেরোটোনিনের নিঃসরণ বাড়ায়। এটি ঘুম ও ক্ষুধার ভারসাম্য ঠিক রাখে।,মস্তিষ্কের কর্মক্ষমতা বাড়ায়,সাধারণত সকালের নাশতায় দুধ, রুটি, সবজি,ডিম ইত্যাদি খাওয়া হয়। এ সব খাবারই মস্তিষ্কে সুগারের পরিমাণ বাড়িয়ে দেয়, যা মস্তিষ্কের কর্মক্ষমতা বৃদ্ধি করে।,চলুন এবার জেনে নিই সকালের নাশতা না করলে কী কী শারীরিক ক্ষতি হতে পারে-,হৃৎপিণ্ডের ক্ষতি: দিনের পর দিন সকালের নাশতা না করলে হৃদরোগে আক্রান্ত হওয়ার আশঙ্কা থাকে। এক গবেষণায় দেখা গেছে, যে পুরুষরা সকালে নাশতা করেন না তাদের ২৭ শতাংশের বেশির হৃদরোগে আক্রান্ত হওয়ার আশঙ্কা থাকে।,টাইপ-২ ডায়াবেটিসের ঝুঁকি: হার্ভার্ড ইউনিভার্সিটি স্কুল অফ পাবলিক হেলথের গবেষণা বলছে, খাওয়াদাওয়ার সঙ্গে রয়েছে স্বাস্থ্যের নিবিড় যোগাযোগ। প্রায় ৬ বছর ধরে ৪৬ হাজার ২৮৯ জন নারীর ওপর চালানো এক গবেষণায় দেখা যায়, যে নারীদের সকালের নাশতা না করার অভ্যাস আছে তাদের টাইপ-২ ডায়াবেটিসের ঝুঁকি বেশি।,স্মৃতিভ্রষ্টতা ও শক্তির ঘাটতি: সকালের নাশতা না করলে স্মৃতিশক্তি ও শারীরিক শক্তির ঘাটতি দেখা দেয়। গবেষণায় দেখা গেছে, যারা সকালের নাশতা করেন না তারা অবসাদে ভোগেন এবং সহজে ভুলে যান। সকালের খাবার এড়ালে শারীরিক শক্তি কমে যেতে পারে, যা স্মৃতিতেও নেতিবাচক প্রভাব ফেলতে পারে।,চুলের ক্ষতি: যারা চুলের যত্ন নেন বা মাথার চুল ধরে রাখতে চান, তারা সকালের নাশতা বাদ দেবেন না। নাশতা এড়ালে শরীরে প্রোটিনের মাত্রা কমে যায়, যা চুলের অন্যতম উপাদান কেরাটিনের মাত্রায় প্রভাব ফেলে। কেরাটিন কমে গেলে চুলের বৃদ্ধি কমে যায়, চুল পড়া শুরু হয়।,হজমশক্তি কমায়: রাতের খাবার খাওয়ার পর থেকে ৮-১০ ঘণ্টা, একটা দীর্ঘ সময় পর্যন্ত পেট খালি থাকে। সকালে নাশতা করলে তাই তাড়াতাড়ি হজম হয়ে যায়। যারা সকালে নাশতা করেন না বা দেরিতে করেন তাদের পেটে গ্যাস্ট্রিকের সমস্যা বা খাবার দেরিতে হজম করা ইত্যাদি সমস্যা দেখা দিতে পারে।,তথ্যসূত্র: বোল্ড স্কাই, বিবিসি"
কফির ভালো-মন্দ,"কাজের ব্যস্ততার মাঝে নিজেকে চাঙ্গা রাখতে অনেকেই কফির কাপে চুমুক দিতে ভালোবাসেন। অনেকে আবার রাত জেগে কাজ করার জন্য ঘুম ঠেকাতে কফিকে উত্তম বন্ধু হিসেবে বেছে নেন। এভাবে এক পর্যায়ে কফিতে অভ্যস্ত হয়ে পড়েন অনেকে। নির্দিষ্ট সময় পর পর কফি না খেলে অনেকের অস্বস্তিবোধ হয়।,ইন্টারন্যাশনাল কফি অর্গানাইজেশনের তথ্য অনুযায়ী, ১৯৯১ সালে সারা বিশ্বে ৬০ কেজি ওজনের কফির ব্যাগ বিক্রি হয়েছিল ৯ কোটি। ২০১৮ সালে সেই সংখ্যা গিয়ে দাঁড়ায় ১৬ কোটিতে।,কফির ইতিহাস,ধারণা করা হয় কফির জন্মস্থান ইথিওপিয়া।। ইথিওপিয়ায় জন্ম নেওয়া কফি গাছ থেকে যে কফি পাওয়া যাকে তাকে বলা হয় অ্যারাবিকা। এই ধরণের কফি মিহি, হালকা এবং সুবাসযুক্ত হওয়ার কারণে দামও অপেক্ষাকৃত বেশি হয়ে থাকে। বিশ্বের প্রায় ৭০ শতাংশ কফিই এই জাতের হয়ে থাকে।,ইনস্ট্যান্ট কফি হিসেবে যা আমরা অফিস বা বাসায় পান করে থাকি তার নাম 'রোবাস্টা'। এটি তিতকুটে স্বাদ এবং অতিরিক্ত ক্যাফেইন সমৃদ্ধ কফি। মধ্য ও পশ্চিম আফ্রিকা, দক্ষিণ-পূর্ব এশিয়ার কিছু এলাকায় এবং ব্রাজিলে সাধারণত এ ধরণের কফি জন্মে থাকে। ১৩০০ সালের দিকে রোস্টেড কফি প্রথম আরবরা তৈরি করেন। পৃথিবীর প্রথম কফির দোকান তুরস্ক, মিশর, সিরিয়া, পারস্যে দেখা যায়। ১৪৭৫ খ্রিস্টাব্দে তুরস্কের কনস্টান্টিনোপলে স্থাপিত হয় পৃথিবীর প্রথম কফিশপ। ১৫৯৮ খ্রিস্টাব্দে ডাচ শব্দ থেকে কফি শব্দটি এসেছে। ইউরোপে কফির প্রচলন শুরু হয় ১৭০০ সালের পর থেকে।,কফির গুণাগুণ,কফিতে প্রচুর পরিমাণে অ্যান্টিঅক্সিড্যান্ট থাকে যা দেহের কোষগুলোকে ক্ষতিকর বিষাক্ত পদার্থ ও রাসায়নিকের মিশ্রণ ঠেকাতে সাহায্য করে।,১৬ বছর ধরে ৫ লাখ মানুষের তথ্য নিয়ে চলমান এক গবেষণায় উঠে আসে, দিনে অন্তত ৩ কাপ কফি পান, হৃদরোগসহ অনেক জটিল রোগের সম্ভাবনা কমিয়ে আনতে পারে।,কফির ক্যাফেইন উপাদানটি মানুষের সতেজতা মস্তিষ্কের কার্যক্ষমতা বাড়াতে খুবই কার্যকর। হার্ভাড স্কুল অফ পাবলিক হেলথ, তাদের পত্রিকা 'দ্য ওর্য়াল্ড জার্নাল অফ বায়োলজিক্যাল স্যাইকিয়াট্রি'র এক গবেষণা বলেছে, যেসব মানুষ প্রতিদিন কফি পান করেন তাদের আত্মহত্যা করার প্রবণতা কম থাকে। কফি মানুষের আত্মবিশ্বাস বাড়িয়ে দেয়।,অতিরিক্ত ক্যাফেইন আসক্তি ক্ষতিকর,এক কাপ কফিতে প্রায় ৬০-৭০ মিলিলিটার ক্যাফেইন থাকে। এই ক্যাফেইন উপাদানটি যেমন স্বাস্থ্যের উপকারে আসে তেমনি ক্ষতিও করে। অতিরিক্ত ক্যাফেইন পানে ব্যক্তি মানসিকভাবে ক্ষতিগ্রস্ত হতে পারেন। যেমন কফির প্রতি আসক্তি থাকলে ব্যক্তির মাঝে দুশ্চিন্তা, বিরক্তিভাব, রাগ, নিদ্রাহীনতা, জড়তা, প্যানিক অ্যাটাকের মত মানসিক জটিলতা দেখা দিতে পারে।,এছাড়াও ক্যাফেইন মস্তিষ্কের অ্যাড্রিনালিন হরমোনের লেভেল বাড়িয়ে দেয়। যার কারণে কফির প্রতি ভালোবাসা ধীরে ধীরে আসক্তিতে পরিণত হয়। যত দিন যায় শরীরে কফির চাহিদা বাড়তে থাকে। অন্যান্য নেশাদ্রব্যের মতই কফি না পেলে শরীর নানাভাবে তার জানান দিতে থাকে। যেমন- প্রতিদিনের চাহিদা পূরণ না হলে শরীরে ঝিমঝিম ভাব, মাথাধরা, মাথা ব্যথা, চোখের চারপাশে ব্যথা, দুর্বলতা অনুভব হয়। তাছাড়া যাদের গ্যাস্টিক বা হজমজনিত সমস্যা আছে তাদের জন্য কফি খুবই ক্ষতিকর।,অনেকেই ঘুম কমাতে বা শরীর চাঙ্গা করতে নিয়মিত কফি পান করে থাকেন। ভুলে গেলে চলবে না, কফির এই কার্যক্ষমতা সাময়িক। কিন্তু শরীরের স্বাভাবিক গতি ঠেকানোর এই সাময়িক কৌশল, দীর্ঘস্থায়ী ক্ষতির কারণ হতে পারে। ক্যাফেইন উপাদানটি 'এডেনোসিন' নামক এক ধরনের মস্তিষ্কের উপাদানকে প্রভাবিত করে। হেনরি ফোর্ড হাসপাতালের স্লিপ ডিজঅর্ডার অ্যান্ড রিসার্চ সেন্টারের বিশেষজ্ঞ টিমোথি রোহার্স বলেন, 'স্বাভাবিক ঘুম না হলে মস্তিষ্কে এই এডেনোসিনের মাত্রা বেড়ে যায়।' যার ফলে অতিরিক্ত কফি পানের কারণে ব্যক্তি ইনসমনিয়াসহ অন্যান্য জটিলতায় পড়তে পারেন।,ক্যাফেইন আসক্তি দূর করবেন যেভাবে,কফির প্রতি আসক্তি কমাতে প্রথমেই পানি পান করার পরিমাণ বাড়াতে হবে। সারাদিনে অন্তত ৬-৮ গ্লাস পানি পান করা জরুরি।,কফির বিকল্প হিসেবে হারবাল-টি অথবা ব্ল্যাক-টি খাওয়ার অভ্যাস করতে পারেন।,খাদ্য তালিকায় শাকসবজি ও শস্য জাতীয় খাবারের পরিমাণ বাড়িয়ে দেন। খাদ্য তালিকায় মাংস, চিনি, ময়দা ইত্যাদির পরিমাণ কমিয়ে দেন।,ভিটামিন ও খনিজ লবণের ঘাটতি হতে দেবেন না। মাথাব্যথা, ঝিমুনি কমাতে বিটামিন সি, বি-কমপ্লেক্স ইত্যাদি বেশি করে খান। এগুলো এনার্জি বজায় রাখতেও বেশ কার্যকর।,তথ্যসূত্র:,বিবিসি, হার্ভার্ড স্কুল, ন্যাশনাল কফি এসোসিয়েশন (ইউএসএ),"
যে কারণে এত জনপ্রিয় মুক্তাগাছার মণ্ডা,"মৈমনসিংহ গীতিকা, মহুয়া, মলুয়া, দেওয়ানা মদীনা, চন্দ্রাবতী, কবিকঙ্ক- এর জন্য প্রসিদ্ধ ময়মনসিংহ জেলা। তবে এসব কিছুর মধ্যেও ময়মনসিংহ বললেই যে নামটি সবার মনে আসে, তা হলো মুক্তাগাছার মণ্ডা।,ময়মনসিংহ শহরের অদূরে অবস্থিত 'মুক্তাগাছা' উপজেলাটি জমিদার মহারাজা সূর্যকান্ত আচার্য চৌধুরীর রাজবাড়ী ছাড়াও মণ্ডার জন্য বেশ বিখ্যাত।,মুক্তাগাছার মণ্ডা, কুমিল্লার রসমালাই, টাঙ্গাইলের পোড়াবাড়ির চমচম, বগুড়ার দই, নাটোরের কাঁচাগোল্লা, নেত্রকোনার বালিশ মিষ্টি- জায়গার সঙ্গে প্রসিদ্ধ খাবারের নাম যেন সবার মুখে মুখে থাকে। চ্যাপ্টা আকৃতির মণ্ডা দুধের ছানা ও চিনির রসায়নে প্রস্তুতকৃত এক ধরনের সন্দেশ। সর্বপ্রথম যার হাত দিয়ে মণ্ডা তৈরি হয় তার নাম গোপাল পাল।,বলা হয়, এই মণ্ডার প্রস্তুত প্রণালি কখনই মূল প্রস্তুতকারকের পরিবারের বাইরে যায়নি। পূর্বপুরুষদের আদেশ মেনেই যুগ যুগ ধরে এই রীতি মেনে মণ্ডা বানানো চলছে।,মুক্তাগাছার মণ্ডা নাম নিয়ে ব্যাঙের ছাতার মত প্রচুর মণ্ডার দোকান গজিয়ে গেলেও বিখ্যাত সেই গোপাল পালের মণ্ডাকে টেক্কা দিতে পারে এখনো তেমন মণ্ড বাজারে নেই বললেই চলে।,ইতিহাস,মুক্তাগাছার প্রসিদ্ধ মণ্ডার জনক গোপাল পাল ১৮২৪ সালে প্রথম এই মণ্ডা তৈরি করেন। গোপাল তার নব উদ্ভাবিত মণ্ডা পরিবেশন করেন মুক্তাগাছার জমিদার তৎকালীন মহারাজা সূর্যকান্ত আচার্য চৌধুরীর রাজদরবারে। মণ্ডা খেয়ে মহারাজা গোপালের ওপর তুষ্ট হলেন। পরবর্তীতে এটি জমিদারবাড়ির দৈনন্দিন খাবারের তালিকায় জায়গা করে নেয়। শুধু তা-ই নয়, জমিদারবাড়িতে কোনো অতিথি আসলে তাদের মণ্ডা দিয়ে আপ্যায়ন করা হতো। জমিদারেরা উপহার হিসেবেও বিশিষ্টজনদের কাছে এই মণ্ডা পাঠাতেন। এভাবেই মুক্তাগাছার ছোট্ট গণ্ডি পেরিয়ে এর অতুলনীয় সুনাম চারদিকে ছড়িয়ে পড়ে। বাণিজ্যিকভাবে শুরু হয় মণ্ডার যাত্রা।,মণ্ডার প্রসারের সঙ্গে মুক্তাগাছার জমিদারেরা তাই ওতপ্রোতভাবে জড়িয়ে আছেন। মণ্ডার মূল উপাদান দুধ ও চিনি । এক কেজি মণ্ডার প্যাকেটে ২০টি মণ্ডা থাকে। যার বর্তমান বাজার মূল্য ৪০০ টাকা। মণ্ডা তৈরির পর ফ্রিজে সংরক্ষণ করতে হয় না। স্বাভাবিক তাপমাত্রায় গরমের সময় ৩-৪ দিন ও শীতকালে ১০-১২ দিন ভালো থাকে।,মণ্ডার প্রশংসায় পঞ্চমুখ বিখ্যাত ব্যক্তিবর্গ,মুক্তাগাছার মণ্ডা খেয়ে প্রশংসা করেছেন ইতিহাসের অনেক বিখ্যাত ব্যক্তিবর্গ। সেই তালিকায় আছেন বঙ্গবন্ধু শেখ মুজিবুর রহমান থেকে শুরু করে অনেক স্বনামধন্য রাজনৈতিক, সাংস্কৃতিক ব্যক্তিত্ব।,উপমহাদেশের প্রখ্যাত ওস্তাদ আলাউদ্দিন খাঁ, পশ্চিমবঙ্গের সাবেক মুখ্যমন্ত্রী ডা. বিধানচন্দ্র রায়, নেতাজি সুভাষচন্দ্র বসু, ভারতের প্রধানমন্ত্রী ইন্দিরা গান্ধী,রাণী দ্বিতীয় এলিজাবেথ প্রমুখ ব্যক্তিদের মুক্তাগাছার জমিদার বাড়িতে আপ্যায়ন করা হয়েছিল এই মণ্ডা দিয়ে। আবদুল হামিদ খান ভাসানী মণ্ডার স্বাদে মুগ্ধ হয়ে তিনি চীনের মাওসে-তুং এর জন্যও উপহার হিসেবে নিয়ে গিয়েছিলেন। মাওসে তুংও মণ্ডার ভূয়সী প্রশংসা করেন।,জিয়াউর রহমান, কাদের সিদ্দিকী ও কামাল হোসেনের প্রিয় খাবারের তালিকায়ও ছিল মুক্তাগাছার এই মণ্ডা। চলচ্চিত্র জগতের রাজ্জাক, আনোয়ার হোসেন, সোহেল রানা, বুলবুল আহমেদ, কবরী, শাবানা, ববিতাসহ আরও অনেক বিখ্যাত অভিনেতা এই দোকানে বসে মণ্ডা খেয়ে সুনাম করেছেন।,কীভাবে সংগ্রহ করবেন মণ্ডা,১৮২৪ সালে মণ্ডার দোকানটির বর্তমান নাম 'গোপাল পালের প্রসিদ্ধ মণ্ডার দোকান'। মণ্ডা তৈরির ব্যবসা প্রায় ২০০ বছর ধরে বংশানুক্রমে চলে আসছে এক পুরুষ থেকে আরেক পুরুষে। মণ্ডা তৈরির মূল রেসিপিটা পারিবারিক হওয়ায় মণ্ডার নামে এখানে-সেখানে যা বিক্রি হয়, তা কোনোভাবেই আসল মণ্ডার দোকান নয়। তাছাড়া ময়মনসিংহ, ঢাকাসহ দেশের কোথাও কোনো শাখা-প্রশাখা, বিক্রয়কেন্দ্র না থাকায় আসল মণ্ডার স্বাদ পেতে হলে মুক্তাগাছায় যেতে হবে।"
যেভাবে চিহ্নিত করবেন কানে শোনার সমস্যা,"অনেকেই কানে বিভিন্ন ধরনের শব্দ কম শুনতে পায়। যেমন দরজায় ধাক্কা দেওয়ার শব্দ কিংবা টেলিভিশনের শব্দ। অনেকে আবার এসব শব্দ শুনতে না পেলেও তা এড়িয়ে যায়। ধীরে ধীরে মানুষ কানে না শোনার সমস্যা বুঝতে পারে।,চলুন জেনে নেই যেভাবে বুঝবেন আপনার কানে শোনার সমস্যা:,ব্যাকগ্রাউন্ড শব্দ না শোনা,যদি আশেপাশের পরিবেশের শব্দ শুনতে অসুবিধা হয় তাহলে অবশ্যই তা পরীক্ষা করে দেখতে হবে। পরিবেশের শব্দ বিভিন্ন প্রকারের হতে পারে। যেমন পাখির কিচিরমিচির, শুকনো পাতার শব্দ, কিংবা রান্না ঘরের বিভিন্ন তৈজসপত্রের নাড়াচাড়ার শব্দ।,লক্ষ্য রাখবেন আপনি যখন প্রকৃতির আশেপাশে থাকেন তখন পাখির শব্দ আপনি শোনেন কিনা। কিংবা বাসায় থাকলে রান্না ঘরসহ অন্যান্য ঘরের শব্দ আপনি শুনতে পান কিনা।,কানে রিংয়ের মতো শব্দ শোনা,কানের এক ধরনের সমস্যার নাম টিনিটাস। এই সমস্যায় কানে এক প্রকার রিংয়ের শব্দ কিংবা ঝিমানী শব্দ শোনা যেতে পারে। যা মূলত প্রকৃতি থেকেই আসা কোনো কিছুর শব্দ এবং যা মস্তিষ্কে থেকে যায়। আমাদের মধ্যে অনেকেই টিনিটাসে আক্রান্ত। গবেষণায় দেখা যায় টিনিটাসে আক্রান্ত অনেকেই পরে কানে কম শুনতে পান। আমেরিকায় ৫০ মিলিয়নের অধিক মানুষ এই রোগে আক্রান্ত বলে গবেষণায় জানা যায়।,শব্দ না শুনে ঠোঁটের অঙ্গভঙ্গি দেখে কথা বুঝতে হয়,যারা সাধারণত কানে কম শোনেন তারা ঠোঁটের অঙ্গভঙ্গি দেখে অন্যের কথা বুঝতে চেষ্টা করেন। তাই যদি কারো ঠোঁট না দেখে তার কথা শুনতে অসুবিধা হয় তাহলে বুঝতে হবে কানে কোনো না কোনো সমস্যা তৈরি হয়েছে। করোনার সময় এভাবে অনেকেই বুঝতে পেরেছেন তাদের কানে সমস্যা রয়েছে। কেননা তারা মাস্ক পরিধান করা কারো কথা ঠিকভাবে শুনতে পেতেন না।,ভিড়ের মধ্যে শব্দ শুনতে অসুবিধা হয়,ভিড় বা জনবহুল জায়গা যেমন রেস্টুরেন্ট, কিংবা পার্টি সেন্টারে অনেকে কানে কম শুনতে পান। শান্ত পরিবেশে একজন আরেকজনের কথা শুনতে পান। কিন্তু ভিড়ের মধ্যে একটি নির্দিষ্ট মানুষের সাউন্ডে ফোকাস করা কষ্টকর। ভিড়ের মধ্যে কারো ঠোঁটের অঙ্গভঙ্গিতে ফোকাস করাও কষ্টসাধ্য বিষয়।,খেয়াল করুণ কোনো এক কানে কম শুনতে পান কিনা,যদি নির্দিষ্ট একটি কানে কম শুনতে পান তাহলে এটি একটি ভিন্ন সমস্যা নির্দেশ করে বলেন বিশেষজ্ঞরা। বয়সের সঙ্গে সঙ্গে যাদের শ্রুতি কমতে থাকে তারা মূলত একই সঙ্গে ২ কানেই কম শুনতে পান। কিন্তু যদি এমনটা না হয় তখন ডাক্তাররা দেহের অন্য স্থানে কোনো সমস্যা হয়েছে কিনা সেগুলো ইঙ্গিত করেন। টিউমার হলে এক কানে কম শোনা যেতে পারে। আবার যদি কানে হঠাৎ কম বা বেশি শোনা যায় তাহলে হতে পারে কানের অভ্যন্তরীণ কোনো সমস্যা হয়েছে। এমন অবস্থায় জরুরি ভিত্তিতে ডাক্তারের শরণাপন্ন হতে হবে।,হঠাৎ করেই কানে কম শোনা,কেউ কেউ হুট করেই কোনো একটি কানে অনেক সময় কম শুনতে পান। ধীরে ধীরে তা বাড়তে থাকে। এরকম হলে সঙ্গে সঙ্গে পরীক্ষা করে ফেলতে হবে। কেননা হঠাৎ কোনো সমস্যা হলে সেটি থেকে দ্রুতই আরোগ্য লাভ করা যায়।,কান সুরক্ষিত রাখতে প্রয়োজনীয় ব্যবস্থা নিন,মূলত বয়সের সঙ্গে সঙ্গে মানুষের কানে শোনার সমস্যাগুলো বাড়ে। তবে সেই সঙ্গে জেনেটিক ও ভৌগলিক কিছু কারণও জড়িত থাকে। যারা সব সময় অনেক বেশি শব্দবহুল পরিবেশে থাকে যেমন সঙ্গীত শিল্পী কিংবা কোনো কন্সট্রাকশন কর্মী তাদের শ্রুতির দ্রুত অবনতি ঘটে। এরকম লাউড পরিবেশে কাজ করতে হলে সেটি রক্ষায় বিভিন্ন ব্যবস্থা গ্রহণ করতে হবে। যেমন এয়ারফোন বা এয়ারপ্লাগ ব্যবহার করা। আগে থেকে প্রতিরোধ করা গেলে অনেকটাই এই পরিস্থিতি থেকে রক্ষা পাওয়া যায়।,লক্ষণগুলো এড়িয়ে চলবেন না,বৃদ্ধ মানুষের মধ্যে অনেকেই আছেন যারা কানে ঠিকভাবে শুনতে পারেন না। তবে তাদের মধ্যে বেশিরভাগই এর জন্য কোনো ব্যবস্থা গ্রহণ করেন না। উপরের যেকোনো লক্ষণ দেখা দিলে সবার আগে অডিওলজিস্টের কাছে গিয়ে শ্রুতি পরীক্ষা করতে হবে।,সূত্র: হাফপোস্ট"
চা-সিঙ্গারা-ডাল-ভাত-জিলাপি-গোলাপজাম কোন দেশের খাবার,"প্রিয় খাবার সম্পর্কে জানতে চাইলে অনেকেই বিরিয়ানি, ডাল-ভাত, আলু ভর্তা, বা হরেক রকম মিষ্টির কথা বলেন। অনেকে আবার সিঙ্গারা বা সমুচার সঙ্গে এক কাপ চা খুব পছন্দ করেন।,সকালে এক কাপ চা না হলে যেন চলেই না। চায়ের জন্ম যে চীনে এটি অনেকেরই জানা। তবে দুধ পাতি চায়ের জন্ম ভারতীয় উপমহাদেশে। ভারত, নেপাল, পাকিস্তান ও বাংলাদেশে ঘন দুধের সঙ্গে বিভিন্ন মশলা যোগ করা চা বেশ জনপ্রিয়।,খুব কম মানুষ আছে যারা বিরিয়ানি ভালবাসে না। বিরিয়ানি মূলত মুঘল আমলের রাজা-বাদশাহদের প্রিয় খাবার ছিল। এই ইরান বা প্রাচীন পারস্যদেশ থেকে ভারতবর্ষে বিরিয়ানির প্রচলন শুরু হয়। তবে আজকের মশলাদার, সুগন্ধি আর আলু সংযুক্ত বিরিয়ানির এই রূপ পেতে দীর্ঘ সময় লেগেছে। মূলত বিরিয়ানি একটি ফিউশন খাবার।,মোড়ের দোকানে রসে টইটুম্বুর আর মুচমুচে জিলাপি অনেক জনপ্রিয়। মধ্যপ্রাচ্যে প্রথম জিলাপির প্রচলন শুরু হয়।,ডাল-ভাত বাঙালির আদি খাবার নয় এটি বিশ্বাস করা অনেকের জন্য কষ্টকর হতে পারে। নেপাল থেকে ডাল-ভাত আমাদের এ অঞ্চলে আসে।,সিঙ্গারা ও সমুচা চায়ের আড্ডায় অদ্বিতীয় খাবার। নবম শতাব্দীতে পারস্যের অধিবাসীরা যব ও ময়দার ডোয়ের ভেতর গাজর মটরশুঁটি রসুন ও মাংস মেখে তেলে ভেজে খেতো। যাকে বর্তমান সিঙ্গারার উত্তরসূরি হিসাবে ধরা হয়। সুদূর ইরান থেকে ভারতবর্ষে এসেও তারা ময়দার ভেতর মাংসের কুঁচি ঢুকিয়ে তেলে ভেজে খেতেন। তবে সিঙ্গারায় বাদাম কারা ঢোকালো তা আজও জানা যায়নি।,গোলাপজাম জন্মসূত্রে বাংলাদেশি খাবার নয়। সুদূর ইরান থেকে এটি এসেছে।,জন্ম যেখানেই হোক এই খাবারগুলো এখন বাঙালির আপন খাবার হয়ে দাঁড়িয়েছে।,সূত্র: ইন্ডিয়া টাইমস"
ডিটক্স পানি পানের আগে যা জানা দরকার,"শরীরের বাড়তি ওজন কমাতে এবং শরীর থেকে বাড়তি টক্সিন বা দূষিত উপাদান বের করে দেওয়ার জন্য ডিটক্স পানি পান করার একটা প্রবণতা বর্তমানে অনেকের মধ্যেই তৈরি হয়েছে। সাধারণত শরীরের ভেতর জমে থাকা দূষিত উপাদান বের করে দেওয়ার জন্য অনেকেই ডিটক্স পানি নিয়মিত পান করেন।,দেহের টক্সিন দূর করতে ডিটক্স পানির তুলনা নেই। অনেকেই সকালে ঘুম থেকে উঠে খালি পেটে ডিটক্স পানি পান করেন।,ডিটক্স পানি নিয়ে দ্য ডেইলি স্টার কথা বলেছে নিউট্রিশন অ্যান্ড পাবলিক হেলথ স্পেশালিষ্ট নওরিন মাহফুজের সঙ্গে।,নওরিন মাহফুজের মতে, ডিটক্স পানি হিসেবে অনেকেই আদা পানি, জিরা পানি, আপেল সিডার ভিনেগার, হলুদ-আদাসহ গরম পানি, আদা-গোলমরিচসহ গরম পানি, দারুচিনিসহ গরম পানি পান করেন। তবে তাদের জন্য এসব ডিটক্স পানি এসিডিটি, পেটে জ্বালাপোড়া, শরীরের তাপমাত্রা বাড়ানোসহ খাবারের রুচি নষ্ট (ক্ষুধা মন্দা) করতে পারে।,তিনি জানান, অনেকেই আবার ডিটক্স পানি তৈরি করতে বেশ খরচ করে ফেলেন। কিন্তু গুরুত্বপূর্ণ বিষয় হলো নরমাল পানি সবচেয়ে ভালো টক্সিন দূর করে। পানি সব সময় ডিটক্সিফাইড করে দেহকে, তবে খালি পেটে পানি খুব সহজে টক্সিন দূর করে। কারণ তখন টক্সিন ও পানির মধ্যে কোনো খাবার ডিটক্সফাইড করতে বাঁধা দেয়না। তাছাড়া, খালি পেটে পানি পানে কোষে শ্বেত রক্ত কনিকা অর্থাৎ সাদা রক্ত প্রবাহে সাহায্য করে। যা দেহকে রোগ সংক্রমণের বিরুদ্ধে কাজ করতে সাহায্য করে। খালি পেটে পানি মাইগ্রেন প্রতিরোধ এবং নিয়ন্ত্রণে সহায়ক হিসেবে কাজ করে দেহ হাইড্রেট রাখার মাধ্যমে।,পানির কোনো বিকল্প নেই। তাই ২-৩ গ্লাস পানি সকালে খালি পেটে পান করে দেহের বাওল সিস্টেমের উন্নতি করা যায়। অবশ্যই পানি ঘুম থেকে উঠে ওয়াশরুম যাওয়ার পূর্বে এবং বসে পান করতে হবে।,কেউ কেউ শুধু পানি পান করতে পছন্দ করেন না কিংবা পানির ফ্লেভার নিতে পারেন না। তাই তাদের সারা দিনে শারীরিক চাহিদা অনুযায়ী পরিমিত পানি খাওয়া হয় না। ফলে তাদের বডি ডিটক্সিফাইড তো হচ্ছেই না বরং তারা ডিহাইড্রেশনের সমস্যায় ভুগছেন।,যারা একদমই নরমাল পানি খেতে চান না তাদের জন্য—,১. ফলের তৈরি ডিটক্স পানি (আপেল, কমলা, তরমুজ, আঙ্গুর অন্যান্য),২. লেবুর ডিটক্স পানি,,৩. লেবু+মধু ডিটক্স পানি (যাদের এসিডিটির সমস্যা আছে),,৪. কালোজিরা ডিটক্স পানি,,৫. মেথি ডিটক্স পানি,,৬. পুদিনা পাতা, ধনে পাতার ডিটক্স পানি,৭. কিসমিস ডিটক্স পানি (যাদের কোলেস্ট্ররল মাত্রা বেশি) পান করা সবচেয়ে উত্তম উপায়।,৮. পানিতে শসা ব্যবহারসহ অন্যান্য মৌসুমি ফল ব্যবহার করে পানি পান করবেন। এতে পানি পান করা সহজ হবে এবং পানি পানে কোনো অনিহা থাকবে না। তবে পানিতে ফল ভিজিয়ে রেখে তা পান করতে চাইলে ৩-৪ ঘণ্টার মধ্যে পান করতে হবে।,প্রতিদিন এসব ডিটক্স পানি ঘুম থেক উঠে খালি পেটে কিংবা রাতের খাবারের ১ ঘণ্টা পর এবং দিনে ১-২ বার পান করা যায়। এর ফলে শরীরের ইমিউনিটি বাড়বে, রক্তে কোলেস্ট্ররলের মাত্রা কমবে এবং ফলের ডিটক্স পানির মাধ্যমে ভিটামিন-সি গ্রহণ করা হবে।,পরিমিত পরিমাণ নরমাল পানি আপনার ডিহাইড্রেশন কমানোর পাশাপাশি আপনার অরগানগুলোর কার্যক্ষমতা সচল রেখে ইউরিন ইনফেকশনের ঝুঁকি কমাবে এবং আপনার ইন্সট্যান্ট ফ্যাটের বিপরীতে কাজ করবে।,তবে সারারাত পানিতে ফল ভিজিয়ে পান করবেন না এতে পানিতে ব্যাকটেরিয়া জন্ম নেওয়ার সম্ভাবনা থাকে।"
তালমিছরিতে যত পুষ্টি,"মৌসুম বদলের এই সময় অনেক শিশুই ঠাণ্ডা বা জ্বরে আক্রান্ত হচ্ছে৷ শিশুদের ঠাণ্ডা লাগলে স্বভাবতই চিন্তা একটু বাড়ে। কারণ এতে করে শিশুর খাওয়া থেকে শুরু করে ঘুম, সব কিছুতেই সমস্যা তৈরি হয়। পাশাপাশি খাওয়ার রুচিও কমে যায়। ঠাণ্ডা বা জ্বরের এ সময় তালমিছরি ভীষণ উপকারী।,তালমিছরি হলো প্রাকৃতিকভাবে তৈরি এক ধরনের চিনিজাতীয় দ্রব্য। তালমিছরিতে থাকে তালের রস। তালরস জ্বাল দেওয়া হয় একটা নির্দিষ্ট সময় পর্যন্ত। এরপরে সেটিকে ট্রে বা কোনো পাত্রে ঢালা হয়।,তালমিছরির পুষ্টিগুণ বিষয়ে বিএনকে হাসপাতালের ক্লিনিক্যাল নিউট্রিশনিস্ট মুশফিকা রাখি বলেন, 'তাল মিছরিতে প্রচুর পরিমাণ অ্যাসেনশিয়াল ভিটামিন, মিনারেলস, ক্যালসিয়াম, পটাসিয়াম, আয়রন, জিংক, ফসফরাস ও অ্যামাইনো এসিড রয়েছে। এটি একটি সহজলভ্য উপাদান। ভিটামিন বি-১২ পাওয়া যায় তালমিছরিতে। তাই যারা নিরামিষ জাতীয় খাবার খান, তাদের জন্য তালমিছরি খুবই উপকারী।',পুষ্টিবিদ মুশফিকা রাখির মতে তালমিছরির উপকারিতা:,১. যাদের অ্যানিমিয়া বা রক্তস্বল্পতা রয়েছে, তাদের জন্য তালমিছরি খুবই উপকারী। কারণ এতে প্রচুর পরিমাণ আয়রন রয়েছে। বিশেষ করে নারীদের জন্য তালমিছরি খুব উপকারী। আয়রন রক্তের লেভেল ঠিক রাখতে সাহায্য করে।,২. বয়সের সঙ্গে সঙ্গে হাড়ের নানা রকম সমস্যা দেখা দিতে থাকে। যেমন: হাড় ক্ষয় হওয়া কিংবা হাঁটুতে ব্যথা থাকা। এসব ক্ষেত্রেও তালমিছরি খুবই উপকারী। কারণ এতে প্রচুর পরিমাণ ক্যালসিয়াম ও পটাশিয়াম রয়েছে। যে কারণে এটি হাড় ও দাঁত শক্ত করে তোলে ও হাড়ের নানা রকম সমস্যা দূর করতে সাহায্য করে।,৩. মেনোপজের পর নারীদের হাড় ক্ষয় হতে শুরু করে। তা রোধ করতে নিয়মিত তালমিছরি খাওয়া উচিত।,৪. শিশুদেরও হাড় ও দাঁতের গঠন ঠিক রাখার জন্য তালমিছরি খেলে যথেষ্ট উপকার পাওয়া যাবে।,৫. সর্দি ও কাশি দূর করতে পারে তালমিছরি। এর রস কাশি উপশম করে ও গলার শ্লেষ্মা নরম করে দিতে সাহায্য করে। ফলে খুসখুসে কাশির সম্ভাবনা অনেক কমে যায়। এক টুকরো তালমিছরি মুখে নিয়ে রাখলে সর্দি ও কাশিতে অনেক আরামও পাওয়া যাবে।,৬. দৃষ্টিশক্তি বাড়াতে ও কিডনির পাথর রোধ করতেও সহায়তা করে তালমিছরি। তাই কিডনি সুরক্ষিত রাখতে ও দৃষ্টিশক্তি বাড়াতে তালমিছরি প্রতিদিনের খাদ্য তালিকাতে রাখা যেতে পারে।,৭. তালমিছরি হজমে সাহায্য করে এবং আমাশয় নিরাময়ে সহায়ক। এ ছাড়া, মুখের আলসার বা ঘা রোধ করতে পারে তালমিছরি। এতে থাকা ডায়েটারি ফাইবার হজম শক্তি বাড়াতেও সাহায্য করে।,৮. অনেকেরই সাইনাসজনিত মাথাব্যথার সমস্যা থাকে। আদার রসের সঙ্গে তালমিছরি মিশিয়ে খেলে সাইনাসজনিত মাথা ব্যথা থেকে মুক্তি পেতে পারেন।"
ধুন্দল চিংড়ি,"খুবই মজাদার রেসিপি ধুন্দল চিংড়ি। যাদের একটু ঝাল তরকারি পছন্দ, তারা বাড়িতে অবশ্যই তৈরি করতে পারেন এই সুস্বাদু খাবার।,উপকরণ,ধুন্দল বড় সাইজের ৫টি, চিংড়ি মাছ মাঝারি সাইজের আধা কেজি, আলু মাঝারি সাইজের ২টি, আদা ও রসুন বাটা ১ চা চামচ করে, পেঁয়াজ কুচি ২ টেবিল চামচ, টমেটো বাটা ১ টেবিল চামচ, হলুদ গুঁড়ো আধা চা চামচ, মরিচ গুঁড়ো ১ চা চামচ, জিরা গুঁড়ো আধা চা চামচ, কাঁচামরিচ ৫ থেকে ৬টি, লবণ স্বাদমতো, ধনেপাতা কুচি ১ টেবিল চামচ, গরম মসলা গুঁড়ো আধা চা চামচ ও তেল পরিমাণমতো।,প্রণালি,চিংড়ি মাছ খোসা ছাড়িয়ে নিন, ধুন্দল ছিলে লম্বা করে কেটে নিন, আলু একই সাইজ করে কাটুন। এবার চিংড়ি মাছ ভেজে আলাদা করে রাখুন। কড়াইয়ে তেল গরম করে পেঁয়াজ কুচি ভাজুন। পেয়াজ লালচে হয়ে এলে একে একে মসলা দিয়ে কষিয়ে আলু দিন। আলু সেদ্ধ হয়ে এলে চিংড়ি মাছ আর ধুন্দল দিয়ে নাড়ুন। পরিমাণমতো পানি দিয়ে টমেটো বাটা, কাঁচামরিচ আর লবণ দিন। ধুন্দল নরম ও ঝোল মাখা মাখা হয়ে এলে ধনেপাতা ছিটিয়ে নামিয়ে নিন।"
ফ্রুট পুডিং,"রঙিন মৌসুমি ফল দিয়ে চটজলদি তৈরি করে নিতে পারেন ফ্রুট পুডিং। মজাদার এই ডেসার্টের পুষ্টিগুণও অনেক।,উপকরণ,সবুজ আঙ্গুর ৬টি, কালো আঙ্গুর ৬টি, ড্রাগন ফল ১টি, আপেল ১টি, কমলা কিংবা মাল্টা ১টি, ডালিম ১টি, কলা ১টি, আগার আগার পাউডার ও চিনি পরিমাণমতো।,প্রণালি,একটি পরিষ্কার হাড়িতে পানি এবং পরিমাণমতো চিনি দিয়ে ফোটাতে হবে। ফুটন্ত পানিতে ৩-৪ চা চামচ আগার আগার পাউডার দিয়ে নাড়তে হবে। ২-৩ মিনিট পরে চুলা বন্ধ করে সার্ভিং ডিশে সব কেটে রাখা ফল সাজিয়ে তারপর তৈরি করে রাখা লিকুইড ঢেলে ঠাণ্ডা হওয়ার জন্য অপেক্ষা করুন। নরমাল তাপমাত্রায় আসার পর ফ্রিজে রেখে চটজলদি পরিবেশন করুর মজাদার ফ্রুট পুডিং।"
কাশ্মিরি মাটন,"মাটন রান্না করুন ভিন্ন স্বাদে। কাশ্মিরি মাটন খেতে সুস্বাদু, আর রান্নার পর দেখতেও দারুণ লাগে।,উপকরণ,খাসির মাংস আধা কেজি, পোস্তদানা বাটা ২ টেবিল চামচ, টক দই ২ টেবিল চামচ, বাদাম বাটা ১ টেবিল চামচ, কাশ্মিরি লাল মরিচ গুঁড়ো ১ টেবিল চামচ, ঘি পরিমাণমতো, দুধ ২ টেবিল চামচ, লবণ স্বাদমতো, গরম মসলা ও জিরা গুঁড়ো আধা চা চামচ করে, মাংসের রেডি মসলা ১ চা চামচ, ধনেপাতা অল্প, পানি প্রয়োজনমতো।,প্রণালি,টক দই ও রেডি মসলা মাংসে মেখে ঘণ্টা দুয়েক রাখুন। হাঁড়িতে ঘি গরম করে মসলা সব দিয়ে কষান। কষানো মসলায় মাখানো মাংস দিন। এবার বাদাম বাটা, পোস্ত বাটা দিয়ে নাড়ুন। মাংস সেদ্ধ হয়ে এলে দুধ মিশিয়ে নেড়ে নামিয়ে নিন। ধনেপাতা ছিটিয়ে পরিবেশন করুন।"
নারকেল দুধের সন্দেশ,"পূজায় মিষ্টি খাবারে থাকে বাহারি আয়োজন। তার সঙ্গে যোগ করতে পারেন নারকেল দুধের সন্দেশ। সহজ এই রেসিপিটি তৈরি করা যায় অল্প সময়ে, আর খেতেও মজা।,উপকরণ,নারকেল বাটা ১ কাপ, গুড়ো দুধ ১ কাপ, ২টি এলাচের গুড়ো, চিনি স্বাদমতো, ঘি পরিমাণ মতো।,প্রণালি,একটি প্যানে অল্প ঘি দিয়ে সব উপকরণ একসঙ্গে ভালো করে মিশিয়ে নিন। হালকা আঁচে নেড়ে আঠালো হয়ে এলে নামিয়ে ঠাণ্ডা করুন। হাতে ঘি মেখে তৈরি করে ফেলুন সন্দেশ।"
ডিম ছাড়া কেক,"দুর্গাপূজার ৫দিন বাড়িতে থাকে আমিষ ও নিরামিষের আয়োজন। পূজার আপ্যায়নে বাড়িতে খুব সহজেই বানিয়ে ফেলুন ডিম ছাড়া নিরামিষ কেক।,উপকরণ,২ কাপ ময়দা, ১ কাপ সাদা তেল, ২ কাপ চিনি, ৬টি পাকা কলা, হাফ চা চামচ বেকিং পাউডার,প্রস্তুত প্রণালি,যে পাত্রে কেক বেক করবেন সেটিতে প্রথমে ক্যারামেল বানিয়ে নিতে হবে। দেড় কাপ চিনি আর অল্প পরিমাণ পানি (চিনি ভিজে গেলেই চলবে) দিয়ে চুলায় অল্প আঁচে বসিয়ে ক্যারামেল বানিয়ে নিয়ে রেখে দিতে হবে।,তারপর পাকা কলা একটু হাতে কচলে নিয়ে ব্লেন্ডারে মিহি করে নিতে হবে। একটা ছাঁকনিতে ময়দা, বেকিং পাউডার ও বাকি হাফ কাপ চিনি চেলে নিয়ে তেল দিয়ে ভালো করে মিশিয়ে ব্লেন্ড করে রাখা কলা মেশাতে হবে।,কেকের ব্যাটার তৈরি হয়ে গেলে একটি ননস্টিক হাঁড়িতে স্ট্যান্ড বসিয়ে মাঝারি আঁচে ১০ মিনিট প্রি-হিট করে নেব। যে পাত্রে ক্যারামেল তৈরি করা হয়েছিল সেটিতে কেকের ব্যাটার ঢেলে চুলায় বসানো হাঁড়ির ভেতরের স্ট্যান্ডের ওপর বসিয়ে ঢেকে দিতে হবে।,খেয়াল রাখতে হবে যেন কোনো বাতাস না ঢোকে। ঢাকনার ছোট ছিদ্রটি একটা লবঙ্গ দিয়ে আটকে দিয়ে ২০-২৫ মিনিটের মধ্যে তৈরি হয়ে যাবে মজাদার কেক।,কেক ঠিকমতো হয়েছে কিনা চেক করতে চাইলে একটা টুথপিক ঢুকিয়ে নিন। যদি টুথপিক এর গায়ে কিছু লেগে না থাকে তাহলে বুঝতে হবে কেক তৈরি।"
"পানি ফুটিয়ে পান করুন, কিন্তু ফোটাবেন কতক্ষণ","পানি যারা ফুটিয়ে পান করেন, তাদের অনেকেরই জানা নেই ঠিক কতক্ষণ ফোটালে সেটা পানের উপযোগী হয়। এ কারণে অনেকে দীর্ঘক্ষণ ধরে পানি জ্বালাতে থাকেন। তবে বিশেষজ্ঞরা বলছেন, পানি ফোটানোর জন্য ১০, ২০ মিনিট কিংবা আরও বেশিক্ষণ ধরে জ্বাল দেওয়ার প্রয়োজন নেই। পানি গরম হয়ে বলক আসার পর মাত্র ১ থেকে ৩ মিনিট ফোটালেই সেটা পানের উপযোগী হয়ে ওঠে।,এ বিষয়ে বিশ্ব স্বাস্থ্য সংস্থা ও যুক্তরাষ্ট্রের সেন্টার ফর ডিজিজ কন্ট্রোল অ্যান্ড প্রিভেনশনের (সিডিসি) নির্দেশনা হলো, পানিতে বলক এসে ফুটতে শুরু হওয়ার পর মাত্র ১ মিনিট জ্বালালেই পানিতে থাকা ভাইরাস, ব্যাকটেরিয়া ও প্রোটোজোয়া নিষ্ক্রিয় হয়।,এ বিষয়ে বাংলাদেশ প্রকৌশল বিশ্ববিদ্যালয়ের (বুয়েট) কেমিক্যাল ইঞ্জিনিয়ারিং বিভাগের চেয়ারম্যান ড. মোহাম্মদ মমিনুর রহমান দ্য ডেইলি স্টারকে বলেন, 'সাধারণত প্রটোজোয়া ও ব্যাকটেরিয়া সমগোত্রীয় মাইক্রোবায়োলজিক্যাল অনুজীবের উপস্থিতি ধ্বংসে ১ থেকে ৩ মিনিট ধরে রোলিং বয়েলিং (বলক আসার পর ফোটানো) করলে সেটা পানের উপযোগী হয়।',মমিনুর রহমান আরও বলেন, 'মূলত তাপমাত্রা ৭০ ডিগ্রি সেলসিয়াসের ওপরে পৌঁছালে পানিতে থাকা ভাইরাস, ব্যাকটেরিয়া ও প্রটোজোয়াগুলো মারা যায়। এরপর ৭০ থেকে ১০০ ডিগ্রিতে পৌঁছাতে আরও ৮-১০ মিনিট জ্বালাতে হয়। ১০০ ডিগ্রিতে পৌঁছানোর পর পানি ফুটতে শুরু করে। এই অবস্থায় ১ থেকে ৩ মিনিট রাখার পর জ্বাল দেওয়া বন্ধ করে দিলে ঠান্ডা হয়ে ৭০ ডিগ্রিতে আসতে আরও ১০-১৫ মিনিট সময় লাগে। ফলে সেটি প্রায় ১৫-২০ মিনিটের মতো সময় ১০০ ডিগ্রি সেলসিয়াসে ফোটার সুযোগ পায়। আর পানিতে থাকা মাইক্রো অর্গানিজমস ধ্বংসের জন্য এটা যথেষ্ট সময়।',তবে, পানিতে থাকা লেড, ক্রোমিয়াম ও সিলিকনসহ অন্যান্য ভারী ধাতব (হেভি মেটাল) বস্তু দূর করার জন্য ৫ ঘণ্টা ধরে ফুটিয়ে পানি নিঃশেষ করে ফেললেও সেটা দূর হবে না। হেভি মেটালের বয়েলিং পয়েন্ট ১০০ ডিগ্রির বেশি। তবে, অধিকাংশ ক্ষেত্রে ১-৩ মিনিট রোলিং বয়েল করা হলে পানিতে থাকা অনুজীব নষ্ট হয়ে যায়।,মোহাম্মদ মমিনুর রহমান বলেন, 'ট্যাপের পানি দিয়ে যদি ভাত রান্না করে খাওয়া যায়, তাহলে এই তাপমাত্রায় পানি জীবাণুমুক্ত হয়ে যাওয়ার কথা। তবে ফিল্টারেশন ছাড়া হেভি মেটাল ফুটিয়ে দূর হবে না।',এই বুয়েট অধ্যাপকের মতে, সঠিক উপায়ে পানি ফোটানোর জন্য নিচের পদ্ধতিগুলো অনুসরণ করতে হবে-,খাবার পানি কতক্ষণ ধরে ফোটানো উচিত জানতে চাইলে আন্তর্জাতিক উদরাময় গবেষণা কেন্দ্র, বাংলাদেশের (আইসিডিডিআরবি) এনভাইরনমেন্টাল হেলথ ল্যাবরেটরির প্রধান ড. জাহিদ হায়াৎ মাহমুদ ডেইলি স্টারকে বলেন, 'বিশ্ব স্বাস্থ্য সংস্থার গাইডলাইনের কথা যদি বলি, সেখানে ১ মিনিট ধরে রোলিং বয়েলিংয়ের কথা বলা হয়েছে।',তার ভাষ্য, 'পানি গরম হলে প্রসারিত হয়, তাই গরম করার সময় পাত্র পূর্ণ না করে কিছুটা কম পানি নিতে হবে। এরপর ঢাকনা দিয়ে ঢেকে দিতে হবে। এরপর ১০০ ডিগ্রিতে ফুটতে শুরু করলে অন্তত ১০ মিনিট ফোটাতে হবে। অনেকে ঢাকনা খুলে ঘণ্টার পর ঘণ্টা ফোটাতে থাকে। তখন পানি বাষ্প হয়ে উড়ে যায়। ভেতরে মিনারেলসগুলো কনসেনট্রেট হয়ে যায়। এতে পানির স্বাদ নষ্ট হয়ে যায়। এ জন্য ঢাকনা দিয়ে ভালো করে ঢেকে দিতে হবে।',জাহিদ হায়াৎ মাহমুদ বলেন, 'আমাদের পানিতে প্রচুর রোগ-জীবাণু থাকতে পারে। কিন্তু সবকিছু ওই টেম্পারেচারে মারা যাবে। এরপর পানিটা ঠান্ডা করে আমরা খেতে পারি। পানি বেশিক্ষণ ধরে ফোটালে পানিতে থাকা খনিজ উপাদানগুলো নষ্ট হয়ে যায়। সে ক্ষেত্রে রোলিং বয়েলিং করে যদি ১-৩ মিনিট ফোটানো যায়, সেটা সবচেয়ে ভালো। তাহলে খনিজ উপাদনগুলো ঠিক থাকবে। তবে নিরাপদ অবস্থানে থাকার জন্য আমরা ১০ মিনিটের কথা বলছি।',ওয়াসার পানি কতক্ষণ ফোটালে পানের উপযোগী হয়- জানতে চাইলে ঢাকা বিশ্ববিদ্যালয়ের অ্যাপ্লায়েড কেমিস্ট্রি অ্যান্ড কেমিক্যাল ইঞ্জিনিয়ারিং ডিপার্টমেন্টের অধ্যাপক সায়েদ মো. শামসুদ্দি ডেইলি স্টারকে বলেন, '১০০ ডিগ্রি সেলসিয়াস তাপমাত্রায় (বলক ওটার পর) অন্তত ৩ মিনিট ধরে ফোটালে সেটা পানের উপযোগী হয়। ৩ মিনিটের কম হলে জীবাণু কিছু থেকে যায়। তবে এর চেয়ে বেশি সময় ফোটালে সমস্যা না থাকলেও এনার্জি লস হয়।',তিনি আরও বলেন, 'বর্তমানে জ্বালানির দাম অনেক বেড়েছে, তা ছাড়া অনেকক্ষণ ধরে ফুটিয়ে গ্যাসের অপচয় করার কোনো মানে নেই। এটা একটা অপচয়মূলক কাজ। তা ছাড়া পানিতে অনেক ধরনের খনিজ পদার্থ থাকে, বেশিক্ষণ জ্বালানোর পর সেগুলো কনসেনট্রেট হয়ে গেলে দীর্ঘদিন এ ধরনের পানি পান স্বাস্থ্যের জন্য ক্ষতিকর হতে পারে।',বর্তমানে ঢাকা শহরের উচ্চবিত্ত পরিবারগুলোতে অত্যাধুনিক পিউরিফায়ারের মাধ্যমে পানি বিশুদ্ধ করা হলেও নিম্ন ও মধ্যবিত্তরা গ্যাসের চুলায় বড় হাড়ি বা কলসে করে পানি ফুটিয়ে থাকেন। এ ক্ষেত্রে পানি ফোটানোর সঠিক নিয়ম জানা না থাকায় অনেকে ঘণ্টার পর ঘণ্টা জ্বালানোর পর সেটা পানের উপযোগী বলে মনে করেন। এতে প্রচুর পরিমাণে গ্যাসের অপচয় হয়।,দুর্নীতিবিরোধী সংগঠন ট্রান্সপারেন্সি ইন্টারন্যাশনাল বাংলাদেশের (টিআইবি) ২০১৯ সালের এক প্রতিবেদনে বলা হয়, ঢাকা ওয়াসার পানির নিম্নমানের কারণে ৯৩ শতাংশ গ্রাহক বিভিন্ন পদ্ধতিতে পানি পানের উপযোগী করেন। এর মধ্যে ৯১ শতাংশ গ্রাহকই পানি ফুটিয়ে বা সেদ্ধ করে পান করেন। গৃহস্থালি পর্যায়ে পানি ফুটিয়ে পানের উপযোগী করতে প্রতিবছর আনুমানিক ৩৩২ কোটি টাকার গ্যাসের অপচয় হয়।,"
পূজায় পুলি পিঠা,"পূজার সময় বেশিরভাগ হিন্দুবাড়িতে নিরামিষ খাওয়ার প্রচলন আছে। এ সময় বাড়িতে বেশ অতিথি সমাগমও থাকে। অতিথি আপ্যায়নে চটজলদি তৈরি করে নিতে পারেন নারকেল পুলি।,,উপকরণ,নারকেল কোড়ানো ১টি,  ৪ চা চামচ চিনি বা ২ টেবিল চামচ গুড়, পরিমাণমতো ময়দা, তেল, লবণ ও পানি।,,প্রস্তুত প্রণালি,নারকেলের সঙ্গে চিনি বা গুড় মিশিয়ে হালকা আঁচে নেড়েচেড়ে তৈরি করে নিন নারকেল পুর। তারপর একটা বড় ছড়ানো হাঁড়ি নিয়ে তাতে পানি ফোটাতে হবে। পানিতে সামান্য তেল ও সামান্য লবণ মিশিয়ে নিন।,পানি ফুটে উঠলে তাতে ময়দা দিয়ে ভালো করে নেড়ে ডো তৈরি করে নিন। রুটির ডোর মতো ডো তৈরি করে ছোট ছোট আকারে লুচির মতো বেলে নিন। মাঝখানে নারকেল পুর দিয়ে ভাঁজ দিয়ে ২ পাশ আটকে দিলেই পুলি পিঠার শেপ হয়ে যাবে।,চাইলে এগুলো প্লাস্টিকের পেপার দিয়ে মুড়ে এয়ার টাইট বক্সে ডিপ ফ্রিজে সংরক্ষণ করে রাখা যাবে। পরে প্রয়োজন অনুযায়ী বের করে ডুবো তেলে ভেজে নিয়ে গরম গরম পরিবেশন করতে পারবেন।"
কিমা পরোটা,"সকালের নাশতায় পরোটা দেখলেই মন ভালো হয়ে যায়। স্বাদে বৈচিত্র্য আনতে সহজেই তৈরি করে ফেলতে পারেন সুস্বাদু কিমা পরোটা।,উপকরণ,মুরগি বা গরুর মাংসের কিমা আধা কাপ, সয়াসস এক চা চামচ, আদা ও রসুন বাটা আধা চা চামচ করে, কাঁচা মরিচ কুচি এক চা চামচ, পেঁয়াজ কুচি দুই টেবিল চামচ, লবণ স্বাদমতো। ময়দা দুই কাপ, তেল এক টেবিল চামচ, লবণ পানি পরিমাণ মতো।,এই উপকরণে ছোট হলে চারটি আর বড় করলে দুটি পরোটা হবে।,প্রণালি,ময়দায় লবণ, তেল আর পরিমাণ মতো পানি দিয়ে পরোটার ডো তৈরি করে ঢেকে রাখুন। প্যানে তেল দিয়ে পেঁয়াজ কাঁচা মরিচ ভাজুন, মসলা দিয়ে কসানো হলে কিমা দিন। ভালোভাবে ভেজে শুকিয়ে এলে নামিয়ে নিন। এবার ময়দার খামির গোল করে মাঝখানে কিমার পুর দিন। তারপর বেলে নিন। এরপর হালকা আঁচে ভেজে পরিবেশন করুন। বড় আকারের পরোটা কেটে পরিবেশন করুন।"
মিক্সড ফ্রুট জুস,"এই গরমে আপনাকে তৃপ্তি দেবে মিক্সড ফ্রুট জুস। তাজা ফলের মিশ্রণে তৈরি এ জুস সহজেই আপনাকে সতেজ করে তুলবে।,উপকরণ,এক কাপ আনারস, সবুজ আপেল টুকরো এক কাপ, মাল্টা বা কমলা একটি, সবুজ আঙুর ১০টি, পানি ২ কাপ, চিনি স্বাদমতো, বিট লবণ আধা চা চামচ, লেবুর রস এক টেবিল চামচ ও বরফ টুকরো পরিমাণ মতো।,প্রণালি,খোসা ছাড়িয়ে সব ফল টুকরো করে নিন। এবার ব্লেন্ডারে সব উপকরণ একসঙ্গে মিশিয়ে ব্লেন্ড করে নিন। এবার ছাকনিতে ছেকে বরফের টুকরো দিয়ে জুস গ্লাসে ঢেলে লেবুর রস ছড়িয়ে পরিবেশন করুন।"
ডায়েট ছাড়াই কমবে ওজন!,"শরীরের ওজন যখন স্বাভাবিকের চাইতে অতিরিক্ত বেড়ে যায় তখন সেটা নারী বা পুরুষ উভয়ের জন্যই বেশ অস্বস্তিকর। বর্তমানে জীবনযাপন পদ্ধতির কারণে স্থূলতা বা অতিরিক্ত ওজন বেড়ে যাওয়ার সমস্যা বেড়েই চলেছে।,শরীরের অতিরিক্ত ওজন কমানোর কথা চিন্তা করলে প্রথমেই যে কথাটা মাথায় আসে সেটা হচ্ছে ডায়েট। অনেকেই দ্রুত ওজন কমানোর জন্যে ক্রাশ ডায়েট, ইন্টারমেটিং ফাস্টিং, কিটো ডায়েট ইত্যাদি নানারকম ডায়েট করে থাকেন না বুঝেই৷ ডায়েট করা মানে অনেকেই মনে করেন খাবার না খাওয়া বা খাবারের পরিমাণ অতিরিক্ত কমিয়ে দেওয়া।,কিন্তু পুষ্টিবিদদের মতে, ডায়েট হলো বিশেষ অবস্থায় ব্যক্তি বিশেষে নিয়ন্ত্রিত বা শারীরিক চাহিদা অনুযায়ী খাদ্য গ্রহণ। সুষম খাদ্য গ্রহণ ব্যক্তির ওজন নিয়ন্ত্রণে ভূমিকা রাখে। সুষম খাদ্য তৈরিতে একজন ব্যক্তির বয়স, ওজন, উচ্চতা, কাজের ধরন, লিঙ্গ ইত্যাদি বিবেচনা করে ব্যক্তির প্রয়োজনীয় দৈনিক ক্যালরি নির্ধারণ করা হয়।,একটি সঠিক খাদ্য ব্যবস্থাপনা স্বাস্থ্যকর ভাবে ওজন কমাতে সাহায্য করবে৷ যদিও খাবার ও ব্যায়াম করার মাধ্যমে আপনি শারীরিকভাবে ফিট হতে পারবেন, তবুও অনেকেই এই ক্যালরি মেপে খাওয়া বা নিজের পছন্দের খাবারগুলোকে খাদ্যতালিকা থেকে বাদ দেওয়াকে কষ্টকর মনে করেন।,ওজন বৃদ্ধি শুধু খাবারের জন্যই হয় তা নয়। শারীরিক অসুস্থতা, ঔষধ, হরমোন ইত্যাদি কারণেও হয়ে থাকে। তাই কী কারণে অতিরিক্ত ওজন বৃদ্ধি পেয়েছে তা জানা খুব জরুরি। সব ধরনের খাবার খেয়ে ও জীবনযাপনে কিছু পরিবর্তন আনার মাধ্যমে আপনি কমাতে পারেন শরীরের বাড়তি ওজন।,আসুন জেনে নেই কীভাবে কমাবেন আপনার ওজন—,খাওয়ার আগে সকালে কার্ডিও করা,নিয়মিত সকালে ঘুম থেকে উঠার পর হালকা ব্যায়াম যেমন, জোরে জোরে হাঁটা বা দৌঁড়ানো, সাইকেল চালানো, সিঁড়ি দিয়ে উঠানামা করা ক্যালরি পোড়াতে এবং শরীরের বাড়তি ওজন কমাতে সাহায্য করে। যারা খাবার নিয়ন্ত্রণ করতে চান না, তাদের অবশ্যই ব্যায়ামের মাধ্যমে ক্যালরি বার্ণ করতে হবে। প্রতিদিন সকালে খাওয়ার আগে ছোট কার্ডিও ওয়ার্ক যেমন- হাটা, জগিং, দৌঁড়ানো ইত্যাদি করে ভালো ফলাফল পেতে পারেন। সকালে ব্যায়াম করলে ক্যালরি বেশি বার্ণ হবে। ফলে খাওয়ার পর কার্ডিও করার চাইতে খাওয়ার আগে কার্ডিও করলে আপনি ভালো ফল পাবেন।,পর্যাপ্ত ঘুম,রাত জাগা ওজন বৃদ্ধিতে সাহায্য করে। তাই রাত জাগার অভ্যাস থাকলে তা আজই বাদ দেন। রাতে পর্যাপ্ত পরিমাণ ঘুম নিশ্চিত করুন৷ প্রতি রাতে অন্তত ৭-৮ ঘণ্টা ঘুমালে আপনার শরীরের বিপাক ক্রিয়া বৃদ্ধি পাবে।,পানি পান,অনেকেই বলে থাকেন খাওয়ার আধা ঘণ্টা আগে পানি খেতে হবে, খাওয়ার ঠিক পূর্বে পানি খাওয়া উচিৎ না। কিন্তু এটা একদমই একটা ভ্রান্ত ধারণা। বরং আপনি যদি একটু কম খেতে চান তাহলে খাওয়া শুরু করার আগে এক গ্লাস পানি খেয়ে নিন। এতে আপনার পেট কিছুটা ভরবে এবং খাওয়ার সময় তুলনামূলকভাবে কিছুটা খাবার কম খাবেন। এছাড়াও সারাদিনে পর্যাপ্ত পরিমাণ পানি পান করার অভ্যাস তৈরি করুন। পানি বিপাক ক্রিয়া বৃদ্ধিতে গুরুত্বপূর্ণ যৌগ হিসেবে কাজ করে।,খাদ্যতালিকায় প্রোটিনের পরিমাণ বৃদ্ধি,প্রতিদিনের খাদ্যতালিকায় প্রোটিন জাতীয় খাবারের পরিমাণ বৃদ্ধি করলে আপনার বিপাক ক্রিয়া বৃদ্ধি পাবে এবং এটি আপনার ওজন কমাতেও সাহায্য করবে। ডিম, বাদাম ও বীজ জাতীয় খাদ্য বিপাক বৃদ্ধি করে। তবে কখনই কার্বোহাইড্রেড বাদ দিয়ে শুধু প্রোটিন জাতীয় খাবার গ্রহণ নয়।,চিনি পরিহার,কাঙ্ক্ষিত ওজন কমানোর জন্য খাদ্যতালিকা থেকে চিনি পুরোপুরি পরিহার করা আবশ্যক। কারণ, মাত্র ১ চা-চামচ চিনিতে ১৬ শতাংশ ক্যালরি থাকে, যা আপনার ওজন কমানোর অন্তরায়। কেননা আমরা এই চিনির ক্যালরিই অতিরিক্ত গ্রহণ করে থাকি। তাই যারা চা ও দুধে অতিরিক্ত চিনি খান তারা চিনি পরিহার করুন অথবা পরিমাণ কমিয়ে দিন।,যারা অতিরিক্ত খাবার হিসেবে কোমল পানীয়, মধ্য দুপুর বা বিকালের নাস্তায় সিংগাড়া, সামুচা বা অন্যকোন ডুবো তেলে ভাজা খাবার, রাতে বা দুপুরে খাবার পর মিষ্টি খাবার খেয়ে থাকেন তারা এখনই তা বাদ দেন। এ খাবার থেকে যে ক্যালরি পাওয়া যাবে তা আমাদের ওজন কমাতে অন্তরায় হয়ে দাঁড়ায়।,প্রতিদিন খাবারের সময় নির্দিষ্ট রাখুন,অনেকে ওজন কমাতে গিয়ে দিনের বেশির ভাগ সময় না খেয়ে থাকেন, একবারে দুপুরে খাবার গ্রহণ করেন। প্রয়োজনের তুলনায় কম খাবার গ্রহণ করলে ধীরে ধীরে বিপাক ক্রিয়া স্লো হতে থাকে। আবার দীর্ঘ সময় না খেয়ে থাকলে একবারে বেশি খাওয়া হয়ে যায়। তাই প্রতিদিন নির্দিষ্ট সময়ে খাবার গ্রহণ করবেন।,তথ্যসূত্র:,'গৃহিণীদের পুষ্টি', মাহফিদা দীনা রুবাইয়া, পুষ্টিবিদ।,"
মাছের কাবাব,"কাঁটা বাছার ভয়ে অনেকেই মাছ খেতে চান না। আর ছোটরা তো গলায় মাছের কাঁটা আটকে যাবার ভয়ে মাছ খাওয়া থেকে অনেকটা দূরেই থাকে। তাই মাছ খাওয়া সহজ করার জন্য ঘরেই তৈরি করুন মাছের কাবাব।,উপকরণ,রুই বা কাতল মাছের বড় টুকরো ৪ পিস, সেদ্ধ আলু ১ কাপ, আদা বাটা আধা চা চামচ, রসুন বাটা ১ চা চামচ, জিরা গুঁড়ো আধা চা চামচ, চিলি ফ্লেক্স ১ চা চামচ, ভাজা পেঁয়াজ পরিমাণমতো, কাঁচামরিচ কুঁচি ১ টেবিল চামচ করে, ধনেপাতা কুচি ১ টেবিল চামচ, গরম মসলা গুঁড়ো আধা চা চামচ, কাবাব মসলা আধা চা চামচ, লবণ স্বাদমতো, ডিম ২টি, বিস্কিটের গুঁড়ো পরিমাণমতো ও ভাজার জন্য তেল।,প্রণালি,মাছের টুকরোগুলো পরিষ্কার করে ধুয়ে অল্প আদা-রসুন বাটা মেখে সেদ্ধ করুন। এবার ভালোভাবে কাঁটা বেছে নিন। এখন মাছের সঙ্গে সব উপকরণ একসঙ্গে মিশিয়ে নিন। কাবাবের আকার করে ডিমে ডুবিয়ে, তারপর বিস্কিটের গুঁড়োয় গড়িয়ে ডুবো তেলে ভাজুন। সালাদ আর সস দিয়ে পরিবেশন করুন।"
ঝাল ঝাল রূপচাঁদা,"চকচকে রুপালি রূপচাঁদা দেখতে যেমন সুন্দর, তেমনি খেতেও সুস্বাদু। সামুদ্রিক এ মাছটি ঝাল ঝাল করে রান্না করে গরম ভাতের সঙ্গে পরিবেশন করুন।,উপকরণ,মাঝারি বা ছোট সাইজের রূপচাঁদা মাছ ২ থেকে ৪টি, আদা-রসুন বাটা ১ চা চামচ করে, জিরা গুঁড়ো আধা চা চামচ, টমেটো বাটা ২ টেবিল চামচ, লালমরিচ বাটা আধা চা চামচ, হলুদ-ধনিয়া গুঁড়ো আধা চা চামচ করে, কাঁচামরিচ ৪টি, পেঁয়াজ কুচি ২ টেবিল চামচ, লবণ-তেল পরিমাণমতো।,প্রণালি,মাছ ভালোভাবে কেটে ধুয়ে হালকা কেঁচে নিন। এবার হলুদ, রসুন বাটা অল্প মেখে হালকা ভেজে রাখুন। কড়াইয়ে তেল গরম করে পেঁয়াজ ভাজুন, একেক করে সব মসলা দিয়ে কষান। তেল উঠলে ভাজা মাছ দিয়ে উল্টে-পাল্টে মসলা মেখে টমেটো বাটা দিয়ে নাড়ুন। লবণ, কাঁচামরিচ, ধনিয়াপাতা দিয়ে হালকা আঁচে ঢেকে রাখুন কিছু সময়। মাখা মাখা হয়ে এলে নামিয়ে নিন।"
সুস্বাদু চিকেন কারি,"মুরগির মাংসে বৈচিত্র্য আনতে মেনুতে রাখুন চিকেন কারি। এই রান্নায় বিশেষ কোনো আয়োজন লাগে না। প্রতিদিন ব্যবহারের মসলায় সুস্বাদু চিকেন কারি সহজেই রান্না করা যায়।,উপকরণ,ফার্মের মুরগি ১ থেকে দেড় কেজির ১টি, আদা বাটা দেড় চা চামচ, রসুন বাটা ১ চা চামচ, হলুদ গুঁড়ো দেড় চা চামচ, কাঁচামরিচ বাটা ১ টেবিল চামচ, গরম মসলা গুঁড়ো আধা চা চামচ, জিরা গুঁড়ো আধা চা চামচ, লবণ স্বাদমতো, পেঁয়াজ বাটা ২ টেবিল চামচ, টমেটো বাটা ২ টেবিল চামচ, তেল পরিমাণমতো।,প্রণালি,মুরগির মাংস ছোট ছোট টুকরো করে ধুয়ে নিন। হাঁড়িতে তেল গরম করে করে মসলা দিয়ে কষান, প্রয়োজনে অল্প পানি দিন। তেল উঠলে মাংস দিন।ভালোভাবে কষান। লবণ আর টমেটো বাটা দিয়ে নেড়ে হালকা আঁচে ঢেকে রাখুন। মাংস থেকেই পানি উঠবে। একটু পরপর নেড়ে দিন। মাংস সেদ্ধ হয়ে এলে নামিয়ে নিন।"
সবুজ চাটনি,"গরম শিঙাড়া, সমুচা,পেঁয়াজু, বেগুনিসহ যে কোনো ভাজাপোড়ার সঙ্গে চাটনি বা সস খাওয়ার মজাই আলাদা। সহজে তৈরি করুন সবুজ চাটনি।,উপকরণ,ধনেপাতা ২ কাপ, পুদিনাপাতা ১ কাপ, রসুন কোয়া ৪টি, কাঁচামরিচ ৩ থেকে ৪টি, লবণ স্বাদমতো, চিনি স্বাদমতো, লেবুর রস আধা কাপ।,প্রণালি,লেবুর রস, লবণ, চিনি বাদে বাকি সব উপকরণ একসঙ্গে বেটে নিন বা ব্লেন্ড করে নিন। এবার এ মিশ্রণে লেবুর রস, লবণ-চিনি স্বাদমতো মিশিয়ে চাটনি তৈরি করুন।"
ডায়াবেটিস রোগীর জন্য আখের রস উপকার না ক্ষতিকর?,"ভাদ্র মাসের গরমে এক গ্লাস ঠাণ্ডা আখের শরবত যে কাউকে সতেজ করে তুলতে পারে মুহূর্তেই। তবে কেউ যদি ডায়াবেটিস রোগী হন এবং রক্তে শর্করার মাত্রা অনেক বেশি থাকে তাহলে দৈনন্দিন খাদ্যাভ্যাসের বিষয়ে সচেতন হতে হবে। এমনকি আখের রসের মতো সাধারণ ডিহাইড্রেটিং পানীয়ও একজন ডায়াবেটিক রোগীর জন্য ক্ষতিকর হতে পারে।,আখের রস কি উপকারী?,ইব্রাহীম জেনারেল হাসপাতাল ও ডিসিইসি'র ডেপুটি চিফ নিউট্রিশন অফিসার পুষ্টিবিদ ফারজানা আনজিন বলেন, এক গ্লাস (২৪০ মিলি) আখের রসে ১৮০ ক্যালরি খাদ্যশক্তি, ৩০ গ্রাম চিনি এবং এতে খাদ্য আঁশ ও বেশি থাকে। আখের রসে ৭০ থেকে ৭৫ শতাংশ জলীয় অংশ, ১৩ থেকে ১৫ শতাংশ সুক্রোজ এবং ১০ থেকে ১৫ শতাংশ খাদ্য আঁশ থাকে। এছাড়াও এতে এন্টি অক্সিডেন্ট, কোলেস্টেরল হ্রাসকারী উপাদান এবং অন্যান্য পুষ্টিগুণ আছে। এইসব পুষ্টি উপাদান এর মধ্যে আছে পটাশিয়াম, ক্যালসিয়াম, ম্যাগনেসিয়াম, আয়রন, জিংক, থায়ামিন, রিবোফ্লাভিন এবং বেশ কিছু অ্যামিনো এসিড। এছাড়াও আখের রসের আরো কিছু উপকারীটা আছে -,●        আখের রসে থাকে অ্যান্টিঅক্সিডেন্ট যা ইমিউন সিস্টেম ও লিভার সুরক্ষায় কার্যকরী।,●        কিডনি ভালো রাখতে আখের রসের ভূমিকা অনবদ্দ্য। এতে থাকা প্রাকৃতিক অ্যালকালাইন যা এন্টিবায়োটিক হিসেবে কাজ করে এবং মূত্রথলির ইনফেকশন দূর করে।,●        আখের রসে প্রচুর পরিমাণ ক্যালরি রয়েছে। তাই যারা দুর্বল বা ক্লান্ত থাকেন, তারা আখের রস খেলে উপকার পাবেন।,●        শিশুদের বৃদ্ধির জন্য এই রস খাওয়াতে পারেন।,●        আখের রস চিবিয়ে খেলে মুখের ব্যায়াম হয়।,●        উন্মুক্ত স্থানের মেশিনে ভাঙানো আখের রস খাওয়া উচিত নয়। এটি স্বাস্থ্যকর নাও হতে পারে।,●        আখের রসে চিনির মাত্রা বেশি। তাই অতিরিক্ত পরিমাণে আখের রস খেলে ওজন বেড়ে যেতে পারে।,রক্তে শর্করা বৃদ্ধির সঙ্গে আখের রস কীভাবে সম্পর্কিত?,এত পুষ্টিগুণ থাকা সত্ত্বেও আখের রস ডায়াবেটিসে আক্রান্ত রোগীর অবাধে বা ইচ্ছামতো পরিমাণে খাওয়া উচিৎ না। কারণ, এতে প্রাকৃতিক চিনি বা সুক্রোজ বেশি থাকে৷ ডায়াবেটিস রোগীদের আখের রস খাওয়ার সময় খুব সতর্কতা অবলম্বন করে খাওয়া উচিৎ। অনেক সময় আখের রস খাওয়ার পর হঠাৎ করে রক্তে শর্করা বৃদ্ধি পেতে পারে এবং তারপর আবার হঠাৎ করে শর্করা কমে যাওয়ার সম্ভাবনাও থাকে। ডায়াবেটিস রোগীদের শরীরে ইনসুলিন তৈরি হওয়ার সময় পেশী, চর্বি এবং লিভারের কোষগুলো ভালোভাবে সাড়া দেয় না এবং রক্ত থেকে সহজে গ্লুকোজ শোষণ করতে পারে না। ফলে অগ্নাশয় কোষগুলোতে গ্লুকোজ প্রবেশ করতে সাহায্য করার জন্য আরো ইনসুলিন তৈরি করে। এই সময় চিনির কারণে অগ্নাশয়কে অতিরিক্ত কাজ করতে হয় এবং একটা সময় দীর্ঘমেয়াদের জন্য শরীরে ইনসুলিনের ঘাটতি তৈরি হয়। যেসব ডায়াবেটিস রোগীরা ইনসুলিন গ্রহণ করেন তাদের জন্যেও শরীরে হঠাৎ এই বাড়তি চিনির প্রবেশ রক্তের শর্করার মাত্রা স্থিতিশীল রাখতে বাধা সৃষ্টি করে।,তবে পুষ্টিবিদ ফারজানা আনজিন বলেন, একজন ডায়াবেটিক রোগী ২ পাইক বা গিট পরিমাণ আখ সকাল ১১ টায় খেতে পারে অথবা এ পরিমাণ আখ থেকে যে পরিমাণ রস হয় ততটুকু খেতে পারবেন। তবে মেডিসিন বা ইনসুলি নেওয়ার পর যদি সুগার বেশি থাকে তবে না খাওয়াই ভালো।,টাইপ-টু ডায়াবেটিসের ক্ষেত্রে রক্তে শর্করার পরিমাণ হঠাৎ স্বাভাবিক এর চেয়ে কমে গেলে আখের রস পানে তাৎক্ষণিক উপকার পাওয়া যায়। এছাড়া হাইপোগ্লাইসিমিয়ায় আক্রান্ত রোগীদের ক্ষেত্রে উপকারী আখের রস। তবে কী পরিমাণে আখের রস খেতে হবে তা জানা খুবই গুরুত্বপূর্ণ। এ জন্য বিশেষজ্ঞ চিকিৎসকদের সঙ্গে পরামর্শ করে নেওয়া ভালো।"
পুষ্টিগুণে ভরা তাল,"শ্রাবণের পর এখন চলছে ভাদ্র মাস। ভাদ্র মাস মানেই পাকা তালের মৌসুম। তাল বাংলাদেশের মানুষের কাছে খুব পরিচিত একটি ফলের নাম। ভাদ্র মাস এলেই বাংলার ঘরে ঘরে তালের পিঠা বানানোর উৎসব শুরু হয়। সাধারণত গ্রামের দিকে তালের পিঠা বানানোর প্রচলন বেশি দেখা যায়৷ এই সময় পাকা তালের রস দিয়ে বিভিন্ন রকম পিঠা পায়েস তৈরি হয়।,তবে কচি অবস্থায়ও তাল খাওয়া যায়, যাকে বলে তালের শাঁস। কচি তালের শাঁস খেতেও ভারী মজা, উপকারিতাও কম নয়। আবার শীতের শুরুতে তাল গাছের কাণ্ড থেকে রস সংগ্রহ করেও তৈরি করা পায়েস, গুড়, পাটালি ইত্যাদি।,কচি তালের শাঁস বা পাকা তালের রস, ২ অবস্থায়ই তালের পুষ্টিগুণ অনেক। পাকা তালের রস থেকে তৈরি তালমিসরি সর্দি কাশির মহৌষধ, যকৃতের দোষ নিবারক ও পিত্তনাশক।,কচি তালের শাঁসের ১০০ গ্রাম খাদ্যযোগ্য অংশে আছে, খাদ্যশক্তি ২৯ কিলোক্যালরি, জলীয় অংশ ৯২ দশমিক ৩ গ্রাম, শর্করা ৬ দশমিক ৫ গ্রাম, খাদ্য আঁশ শূন্য দশমিক ২ গ্রাম, ক্যালসিয়াম ৪৩ গ্রাম, ভিটামিন- সি ৪ মিলিগ্রাম।,পাকা তালের ১০০ গ্রাম খাদ্যযোগ্য অংশে আছে, খাদ্য শক্তি ৮৭ কিলোক্যালরি, জলীয় অংশ ৭৭ দশমিক ২ গ্রাম, খাদ্য আঁশ শূন্য দশমিক ৫ গ্রাম, প্রোটিন শূন্য দশমিক ৭ গ্রাম, শর্করা ২০ দশমিক ৭ গ্রাম, ক্যালসিয়াম ৯ গ্রাম।,ঢাকা সেন্ট্রাল ইন্টারন্যাশনাল মেডিকেল কলেজ অ্যান্ড হসপিটালের নিউট্রিশন অ্যান্ড ডায়েট কনসালটেন্ট পুষ্টিবিদ তাসনীম আশিক বলেন, সুস্বাস্থ্য বজায় রাখতে আমাদের খাদ্য তালিকা ঠিক রাখতে হবে৷ কারণ খাদ্যাভ্যাস আমাদের শরীরের ওজন নিয়ন্ত্রণ করে। তাল খাওয়ার উপকারিতা বলতে গিয়ে তিনি যেসব গুনাগুণ তুলে ধরেন তা নিচে আলোচনা করা হলো—,● কচি তালের শাঁসে আছে প্রায় ৯৩ শতাংশ জলীয় অংশ। এছাড়াও এতে আছে জেলাটিন, যা খাওয়ার পর পেট ভরে যাওয়ার মতো অনুভূতি দেয় এবং ক্ষুধাভাব কমিয়ে ক্ষুধা নিয়ন্ত্রণে সাহায্য করে৷,● শরীরের কোষের মধ্যে ইলোকট্রোলাইট ভারসাম্য বজায় রাখতে কচি তালের শাঁস খুবই উপকারী। বমি ভাব বা ডায়রিয়ায় আক্রান্তদের জন্য এটি বেশ উপকারী একটি খাবার।,● বাতের ব্যথা দূর করতে তালের রস বেশ উপকারী। আপনি যদি প্রতিদিন ১০০ গ্রাম তাল কোনো চিনি ও পানি না মিশিয়ে খান তবে আপনার বাতের ব্যথা ধীরে ধীরে অনেকাংশে উপশম হবে৷,● লো গ্লাইসেমিক ইনডেক্স হওয়ার কারণে তালের রস কৃত্রিম চিনির একটা স্বাস্থ্যকর বিকল্প হতে পারে। যা ডায়াবেটিসের সূত্রপাত প্রতিরোধে সাহায্য করে। খেজুরের গুড় খাওয়ার ফলে রক্তে খুব বেশি মাত্রায় শর্করা বৃদ্ধি পায় না বলে জানা গেছে। তবে ডায়াবেটিস এর রোগীদের কম মাত্রায় খেজুরের চিনি বা গুড় খাওয়া উচিৎ।,● তালের শাঁসে থাকে প্রচুর পরিমাণে খাদ্য আঁশ। তাই এটি কোষ্ঠকাঠিন্যের সমস্যা সমাধানেও সাহায্য করবে।,● তালে প্রচুর ক্যালসিয়াম ও ফসফরাস আছে যা দাঁত ও হাড়ের ক্ষয় প্রতিরোধে সহায়তা করে।,● এন্টি অক্সিডেন্ট গুণ সমৃদ্ধ হওয়ায় তাল ক্যান্সার প্রতিরোধে সক্ষম। এছাড়া স্বাস্থ্য রক্ষায় ও স্মৃতিশক্তি বাড়াতেও তাল বেশ উপকারী।,● তালে আছে ভিটামিন-বি, তাই ভিটামিন-বি এর অভাবজনিত রোগ প্রতিরোধে তাল ভূমিকা রাখে।,● লিভার সুরক্ষায় তালের শাঁস এর ভূমিকা রয়েছে। তালের শাঁস লিভারের সমস্যা দূর করতে সাহায্য করে।,● অনেকের বুক ধড়ফড়ের সমস্যা রয়েছে। ৩ বা ৪ চামচ তালের রস দুধের সঙ্গে মিশিয়ে সকাল বিকাল কয়েকদিন খেলে বুক ধড়ফড়ানি কমে যায় ।,পরিশেষে বলা যায়, আপনি যদি তাল খেতে চান তবে অবশ্যই তালের মৌসুমে সবসময় তাজা এবং পরিষ্কার ফল বাছাই করুন। পাকা তাল খুব সহজেই নষ্ট হয়ে যায় তাই চেষ্টা করবেন বাজার থেকে কিনে আনার একদিনের মধ্যেই খেয়ে ফেলতে।,সূত্র: খাদ্য পুষ্টি ও পথ্য, অধ্যাপক ডা. এ, এস, এম, এ, রায়হান"
চকলেট কফি ব্রাউনি,"ধোঁয়া ওঠা গরম কফি বা আইসক্রিমের সঙ্গে ব্রাউনি খেতে বেশ লাগে। ছোটদের তো বটেই, বড়দেরও খুব পছন্দের খাবার। তাই ঘরেই তৈরি করুন চকলেট কফি ব্রাউনি।,উপকরণ,ময়দা এক কাপ, চকলেট পাউডার ২ টেবিল চামচ, কোকো পাউডার আধা কাপ, চকলেট কুচি ২ টেবিল চামচ, গলানো বাটার এক কাপের ৪ ভাগের ৩ ভাগ, ডিম দুটি, লবণ ২ চিমটি, চিনি এক কাপ, কফি এক টেবিল চামচ ও ভ্যানিলা এসেন্স অল্প।,প্রণালি,কেক মোল্ডে কাগজ দিয়ে তেল ব্রাশ করে নিন। ওভেন ১০ মিনিট প্রি-হিট করে নিন। একটি বাটিতে ডিম বাটার আর চিনি একসঙ্গে বিট করে নিন, এবার চকলেট কুচি বাদে বাকি সব উপকরণ এক এক করে দিয়ে বিট করুন। এখন চকলেট কুচি মিশিয়ে নিন। কেক মোল্ডে ঢালুন। ১৮০ ডিগ্রি সেলসিয়াসে ২৫-৩০ মিনিট বেক করুন।"
বয়স ৫০? যেসব জটিলতা কাবু করতে পারে আপনাকে!,"বার্ধক্য স্পষ্টতই শরীরের অভ্যন্তরীণ অঙ্গসমূহের বয়স বাড়ায় এবং বয়স্কদের জীবনে বিভিন্ন ধরণের স্বাস্থ্য সমস্যা তৈরি করে। ন্যাশনাল কাউন্সিল অন এজিং অনুসারে, প্রায় ৯২ শতাংশ বয়স্ক মানুষের কমপক্ষে একটি এবং প্রায় ৭৭ শতাংশের ২টি বা তার বেশি দীর্ঘস্থায়ী শারীরিক জটিলতা আছে।,প্রাপ্তবয়স্কদের মধ্যে ব্যাপকভাবে লক্ষণীয় প্রচলিত স্বাস্থ্য সমস্যাগুলোর মধ্যে কয়েকটি হলো-,বয়স ছাড়িয়ে যাওয়া,প্রতি ১০ জন প্রাপ্তবয়স্কদের মধ্যে ৯ জন একটি এবং প্রতি ১০ জনের মধ্যে ৮ জন একাধিক দীর্ঘস্থায়ী শারীরিক জটিলতা বহন করে চলছেন। আপনিও এই তালিকায় পড়বেন হয়ত শিগগির। কিন্তু আপনি চাইলেই সুস্থভাবে বাঁচতে পারবেন।,উচ্চ রক্তচাপ,বয়স বাড়ার সঙ্গে সঙ্গে রক্তনালীগুলোও কম নমনীয় হয়ে যায়। ফলে সংবহনতন্ত্রের উপর চাপ পড়ে। ৬০ বছরের বেশি বয়সীদের প্রতি ৩ জনের মধ্যে ২ জনের উচ্চ রক্তচাপ রয়েছে।,ডায়াবেটিস,বয়স বাড়ার সঙ্গে সঙ্গে ডায়াবেটিসের ঝুঁকি যেন এখন একটি সাধারণ বিষয়। ডায়াবেটিস হৃদরোগ, কিডনির বিকলাঙ্গতা এবং অন্ধত্বের কারণ হতে পারে। ডাক্তারের সঙ্গে পরামর্শ করে রক্তে শর্করা পরীক্ষা করা প্রয়োজন।,অন্যান্য কারণগুলো নিয়ন্ত্রণযোগ্য। আপনার ওজন দেখুন, ব্যায়াম করুন, ধূমপান ত্যাগ করুন, মানসিক চাপ পরিচালনা করুন এবং ভালো খান।,হৃদরোগ,ধমনীতে প্লাক জমে থাকা হৃদরোগের প্রাথমিক কারণ। শৈশব থেকে শুরু হয়ে বয়সের সঙ্গে এই পরিস্থিতি আরও খারাপ হয়। ৬০ থেকে ৭৯ বছর বয়সীদের মধ্যে প্রায় ২০ শতাংশ পুরুষ এবং ৯ দশমিক ৭ শতাংশ নারী হৃদরোগে আক্রান্ত।,স্থূলতা,অতিরিক্ত কিছু পাউন্ড ওজন বেশি এমনটা না ভেবে উচ্চতার তুলনায় অনেক বেশি ওজন থাকলেই তা স্থূলতার অন্তর্ভুক্ত। এতে অন্তত ২০টি দীর্ঘস্থায়ী শারীরিক জটিলতা হতে পারে। যার মধ্যে রয়েছে হৃদরোগ, স্ট্রোক, ডায়াবেটিস, ক্যান্সার, উচ্চ রক্তচাপ ও আর্থ্রাইটিস।,অস্টিওআর্থ্রাইটিস,একসময় ডাক্তাররা জয়েন্টের ব্যথার জন্য বার্ধক্যকে দায়ী করতেন। কিন্তু বংশগতি এবং জীবনধারাও এটির কারণ হতে পারে। কিংবা জয়েন্ট ইনজুরি, অপরিমিত ব্যায়াম, ডায়াবেটিস এবং অতিরিক্ত স্থূলতা এসবও এর কারণ হতে পারে।,অস্টিওপরোসিস,অস্টিওপরোসিস হাড়কে দুর্বল করে দেয়, যা ফ্র্যাকচারের ঝুঁকি বাড়ায়। এর থেকে পরিত্রাণের জন্য ক্যালসিয়াম ও ভিটামিন ডি সমৃদ্ধ (এই দুটোই মজবুত হাড়ের জন্যে আবশ্যকীয়) সুষম খাবার এবং নিয়মিত বিভিন্ন শারীরিক কসরত বা কার্যক্রম যেমন নাচা, দৌঁড়ানো, সিঁড়ি বেয়ে উঠা অনেক উপকারী হবে।,ক্রনিক অবস্ট্রাকটিভ পালমোনারি ডিজিজ (সিওপিডি),এটি প্রদাহ বাড়ায় এবং ফুসফুসে বাতাস প্রবেশে বাধা তৈরি করে। এটি এতই ধীরগতির অবস্থা যা বছরের পর বছর ধরে সুপ্ত অবস্থায় থাকতে পারে। তবে লক্ষণসমূহ সাধারণত বয়স ৪০ বা ৫০ এর মধ্যে দেখা দেয়। এর ফলে শ্বাস নিতে কষ্ট হয় এবং কাশি, হাঁচি ও শ্লেষ্মা হতে পারে। ব্যায়াম, পুষ্টিকর খাদ্য গ্রহণ, ধূমপান ও দূষণ থেকে দূরে থাকা এই অবস্থা পরিত্রাণে ভূমিকা রাখতে পারে।,শ্রবণশক্তি কমে যাওয়া,কাউকে যদি বার বার জিজ্ঞেস করার প্রয়োজন হয় 'আপনি কী বলেছেন?' তাহলে ধরে নিতে পারেন এবার সত্যিই শরীরের বয়সটা বেড়েছে আপনার। উচ্চ শব্দ, অসুস্থতা ও জিনগত অসঙ্গতি ধীরে ধীরে শ্রবণশক্তি কমে যাওয়ার কারণ হতে পারে। কিছু ওষুধ থেকেও এই সমস্যা তৈরি হয়। ঠিকমত শুনতে না পেলে চিকিৎসকের পরামর্শ নিতে হবে৷,দৃষ্টিশক্তির সমস্যা,লেবেলে বা মেনুতে ছোট লেখা পড়ার চেষ্টা করেও যদি ব্যর্থ হন বা অস্পষ্টতা অনুভব করেন বুঝতে হবে দৃষ্টিশক্তিতে সমস্যা হয়েছে। ছানি (চোখের লেন্স অস্বচ্ছ বা ঘোলা হয়ে যায়, ফলে দেখতে অসুবিধা হয়) এবং গ্লুকোমা (চোখের একপ্রকার রোগ যাতে অপটিক স্নায়ু ক্ষতিগ্রস্ত করে) দৃষ্টিকে ব্যাহত করতে পারে। নিয়মিত বিশেষজ্ঞ চিকিৎসকের দ্বারা চোখ পরীক্ষা করে নিতে হবে।,মূত্রথলির সমস্যা,বয়সের সঙ্গে একটি সাধারণ উদ্বেগ হলো যখন খুব ঘন ঘন বাথরুমে যেতে হচ্ছে কিংবা প্রয়োজন হলেও যাচ্ছেন না, এমন অসঙ্গতি। পেশীর দুর্বলতা, স্নায়বিক সমস্যা, টিস্যু ঘন হয়ে যাওয়া এবং প্রোস্টেট বড় হয়ে যাওয়া এর সম্ভাব্য কারণ। কফি খাওয়া কমিয়ে দেওয়া অথবা ভারী জিনিস তোলা এড়িয়ে চলা, জীবনধারা পরিবর্তন করার মাধ্যমে এর থেকে নিস্তার পাওয়ার সুযোগ রয়েছে।,ক্যান্সার,সবচেয়ে ঝুঁকিপূর্ণ রোগের মধ্যে ক্যান্সার নতুন নয়। যদিও এই রোগটি কমবয়সীদের জন্যও ঝুঁকিপূর্ণ, তবে ৪৫ থেকে ৫৪ বছর বয়সের মধ্যে ঝুঁকি মাত্রাতিরিক্তভাবে বৃদ্ধি পায়। যদিও বয়স বাড়লেও জিনগত গঠনের কারণে এর ঝুঁকি সীমাবদ্ধ তবুও ধূমপান এবং সূর্যের ক্ষতিকর রশ্মি ক্যান্সারের ঝুঁকিকে প্রভাবিত করতে পারে।,বিষণ্ণতা বা হতাশা,বয়স ১৮ বা তার বেশি হলেই দেখা যায় পুনরাবৃত্তিমূলক বহুল পরিচিত সমস্যা 'হতাশা'। কেউ বয়স বাড়ার সঙ্গে, স্বাস্থ্য সমস্যা দেখা দিলে, প্রিয়জন হারালে এবং জীবন নতুন মোড় বা পরিবর্তন এলেও হতাশায় নিমজ্জিত হন।,পিঠের ব্যথা,মানুষের বয়স বাড়ার সঙ্গে সঙ্গে এটি যেন খুবই নৈমিত্তিক ঘটনা। অতিরিক্ত ওজন, সিগারেট, যথেষ্ট ব্যায়াম না করা কিংবা আর্থ্রাইটিস এবং ক্যান্সারের প্রাথমিক অবস্থা বিদ্যমান থাকলে ঝুঁকি বেড়ে যায় আরও। হাড় ভালো রাখতে ওজন নিয়ন্ত্রণে রাখা, নিয়মিত ব্যায়াম করা এবং পর্যাপ্ত ভিটামিন ডি ও ক্যালসিয়াম গ্রহণ করা জরুরি।,ডিমেনশিয়া,আলঝাইমার্স একটি মানসিক রোগ এবং এক ধরণের ডিমেনশিয়া যা ৬৫ বছর বা তার বেশি বয়সের মানুষদের মধ্যেই প্রকাশ পায়। বয়স বা পারিবারিক ইতিহাসের মতো কিছু কারণে এর যে ঝুঁকি তা পরিবর্তন করা সম্ভব না। তবে হার্টের জন্য স্বাস্থ্যকর খাদ্যাভ্যাস, নিয়ন্ত্রিত রক্তচাপ এবং রক্তের পরিমিত শর্করার পরিমাণ এক্ষেত্রে উপকারী ভূমিকা পালন করে বলেও প্রমাণিত হয়েছে।,অগ্রজরা সাধারণ যেসব স্বাস্থ্য সমস্যাগুলোর মুখোমুখি হচ্ছেন সে সম্পর্কে জানা, সচেতনতা, পরিকল্পনা এবং প্রস্তুতি থাকলে বার্ধক্যকালীন আসন্ন স্বাস্থ্য সমস্যা প্রতিরোধে প্রস্তুত থাকা সহজ হবে।,অনুবাদ করেছেন তানজিনা আলম"
ডিম ও আলুকুচি ভুনা,"আমাদের প্রতিদিনের খাবারের মেনুতে সাধারণত ডিম থাকে। সকালের নাশতা, ভাত কিংবা খিচুড়ির সঙ্গেও আমরা ডিম ভাজা বা ডিমের তরকারি খেয়ে থাকি। একটু ভিন্নতা আনতে রান্না করতে পারেন আলুকুচি ও ডিম ভুনা।,উপকরণ,ডিম ৪টি, আলু বড় সাইজের ১টি, টমেটো ২টি, পেঁয়াজের কুচি আধা কাপ, কাঁচামরিচ ৪টি, রসুন বাটা ১ চা চামচ, হলুদ আধা চা চামচ, মরিচ গুঁড়ো আধা চা চামচ, পাঁচফোড়ন আধা চা চামচ, লবণ স্বাদমতো, তেল পরিমাণমতো।,প্রণালি,ডিম সেদ্ধ করে খোসা ছাড়িয়ে ভেজে নিন, আলু মিহি কুচি করে রাখুন, টমেটো খোসা ছাড়িয়ে কুচি করে নিন, কড়াইয়ে তেল গরম করে পেঁয়াজ কুচি ভাজুন। পেয়াজ নরম হয়ে এলে আলু কুচি দিয়ে ভাজুন। লালচে হয়ে এলে সব মসলা দিয়ে কষাতে হবে। প্রয়োজনে অল্প পানি দিন। টমেটো দিয়ে লবণ ছিটিয়ে দিন। সব উপকরণ একসঙ্গে ভালোভাবে মিশে গেলে সেদ্ধ ডিমগুলো দিয়ে নাড়ুন। ধনেপাতা ও কাঁচামরিচ ছিটিয়ে নমিয়ে নিন।"
৮ রকমের ভিন্ন স্বাদে পেয়ারা,"গ্রীষ্মকাল মানেই বাহারি ফলের সমাহার। এ সময় দেখা মেলে আম, জাম, লিচু, আনারস ও কাঁঠালের মত নানান রসালো ও মুখরোচক ফলের। যখন এই ফলগুলো গ্রীষ্মের শেষবেলায় আমাদের থেকে বিদায় নিতে থাকে তখনই সময়ের নেতৃত্ব দিতে চলে আসে পেয়ারা।,পেয়ারা মূলত বিভিন্ন উপায়ে মজাদার করে খাওয়া যায়। তা নিয়েই এই আলোচনা:,১. কাঁচা পেয়ারার সালাদ,কাঁচা পেয়ারার সালাদ অসাধারণ একটি খাবার। টক, ঝাল, মিষ্টি স্বাদের এই সালাদ খেতে পারেন স্ন্যাকস কিংবা এই গরমে দুপুরের খাবার হিসেবেও। পেয়ারাকে চিকন করে কেটে সঙ্গে গাজর কুঁচি, পেয়াজ কুঁচি ও লেবুর রস দিয়ে মিশিয়ে নিলেই তৈরি হয়ে যাবে মজাদার কাঁচা পেয়ারার সালাদ।,২. পপ স্লাইস,এই গরমে পপ স্লাইস পেয়ারা হতে পারে অসাধারণ প্রশান্তির। কিছুটা নরম পেয়ারা ব্লেন্ড করে ছেঁকে আঁশ ও পাল্প আলাদা করে নিতে হবে। পেয়ারার রস পপ স্লাইস মোল্ডে করে ফ্রিজে রাখতে হবে। মজাদার পপ স্লাইস তৈরি হয়ে গেলে এবার উপভোগ করুন।,৩. চাটনি,বাঙ্গালী হয়ে চাটনি পছন্দ করে না এমন টা কি হয়! যদিও অনেকই পুদিনা আর ধনে পাতার চাটনি পছন্দ করেন তবে পেয়ারার চাটনি বানাও খুব সহজ। কয়েকটি উপাদান যেমন পেয়ারা, কাঁচামরিচ, মরিচের গুড়া, ধনেপাতা ব্লেন্ড করে নিলেই হয়ে যাবে পেয়ারার চাটনি। কাবাব, সমুচা বা চিপসের সঙ্গে এই চাটনি অনেক বেশ ভালো লাগে।,৪. জ্যাম ও জেলি,ফলের জুস দিয়ে ঘরে তৈরি করা জ্যাম ও জেলি সারাবিশ্বেই চর্চা করা হয়। কেননা বাসায় বানানো জ্যাম জেলির কোনো তুলনা নেই। পেয়ারার জ্যাম বানানো সহজ। কেননা পেয়ারার মধ্যে থাকে প্রোটিন ও চিনি। যা জ্যাম জেলির জন্য বিশেষভাবে উপযুক্ত। স্যান্ডউইচ থেকে শুরু করে পাউরুটি সব কিছুই খাওয়া যাবে এই জেলি দিয়েই।,৫. কেক ও নানা রকম পেস্ট্রি,এর জন্য লাগবে ঘরে বানানো পেয়ারার জ্যাম। ফ্রেশ ভ্যানিলা কেকের সঙ্গে পেয়ারার জ্যাম, সঙ্গে হুইপড ক্রিম টপিং। স্ন্যাকস হিসেবে চায়ের সঙ্গে কিংবা দাওয়াতে খাবার শেষে ডেজার্ট হিসেবে এর জুড়ি নেই।,৬. ঝাল-মিষ্টি বার-বি-কিউ সস,টক ঝাল মিষ্টি স্বাদের বার-বি-কিউ সস কার না পছন্দ? ফলের বার-বি-কিউ সস এখন অনেকটা পরিচিত খাবার। প্রায় সব বার-বি-কিউ সসেই আম ও পিচ ফল থাকেই। সেই সঙ্গে পেয়ারার ফ্লেভারও এই সসে ভালো সংযোজন করে।,৭. পেয়ারার জুস ও স্মুথি,এই গরমে প্রশান্তির জন্য পেয়ারার জুসই যথেষ্ট। এই জুস বানানোও অনেক সহজ। পাকা পেয়ারার সঙ্গে আরও কিছু পাকা ফল মিশিয়ে সকালের নাস্তা কিংবা বিকালের স্ন্যাকস হিসেবে খেতে পারেন পেয়ারা স্মুথি।,৮. সাধারণ পেয়ারা,সবচেয়ে সহজ ও মজাদার হলো শুধু পেয়ারা কেটে খাওয়া। কোনো মশলা নয়, শুধু মিষ্টি পেয়ারা কেটে খেতেও অসাধারণ। যদিও কিছুটা মরিচ ভাজা ও চাট মশলার সঙ্গে পেয়ারা খেতে দুর্দান্ত লাগে।,পেয়ারা একটি স্বাস্থ্যকর খাবার। এতে রয়েছে অধিক পরিমাণে অ্যান্টি অক্সিডেন্ট, ভিটামিন সি, পটাশিয়াম ও ফাইবার। এটি কেবল আমাদের শরীরের জন্যই না আমাদের পাকস্থলীর স্বাস্থ্যের জন্যেও ভালো।,অনুবাদক করেছেন আরউইন আহমেদ মিতু"
মসলা চা,"সারাদিন সময়টা অলসভাবে কেটেছে? নিজেকে চাঙা করে তুলুন চায়ের কাপে চুমুকে। মাটির পাত্রে মসলা চা, আর গরম সিঙ্গারার স্বাদ নিন।,উপকরণ,২ কাপ পানি, ১ টুকরো দারুচিনি, এলাচ ২টি, লবঙ্গ ২টি, আদা কুচি আধা চা চামচ, চা পাতা দেড় চা চামচ, গুঁড়ো দুধ ২ চা চামচ, চিনি স্বাদমতো।,প্রণালি,১টি হাড়িতে মসলাসহ পানি জ্বাল দিন, কিছুক্ষণ পর চা পাতা দিয়ে আরও কিছু সময় চুলায় রাখুন। পানি কমে আসতে থাকলে দুধ-চিনি দিয়ে নেড়ে নামিয়ে ছেঁকে নিন।"
রুই-টমেটো পুরপুরি,"মাছের ভুনা খেতে দারুণ স্বাদ। সঙ্গে টমেটো দিলে তা মাছের স্বাদ আরও বাড়িয়ে তোলে। সেই স্বাদ নিতে চাইলে 'রুই টমেটো পুরপুরি' রান্না করে খেতে পারেন।,উপকরণ,রুই মাছের বড় টুকরো ৫ থেকে ৬টি, টমেটো টুকরো ২ কাপ, টমেটো পেস্ট ১ কাপ, পেঁয়াজ কুচি আধা কাপ, রসুন বাটা দেড় চা চামচ, জিরা বাটা আধা চা চামচ, লাল মরিচ বাটা আধা চা চামচ, হলুদ আর ধনিয়া গুঁড়ো আধা চা চামচ করে, ধনেপাতা কুচি ১ টেবিল চামচ, লবণ স্বাদমতো, টমেটো সস ১ টেবিল চামচ ও তেল পরিমাণমতো।,প্রণালি,রুই মাছের বড় টুকরোগুলোকে ছোট টুকরো করে নিন। এবার পরিষ্কার করে ধুয়ে রাখুন। কড়াইয়ে তেল গরম করে পেঁয়াজ কুচি ভাজুন, লালচে হয়ে এলে মসলাগুলো একেক করে দিয়ে কষিয়ে নিন। টমেটো টুকরো দিন। টমেটো নরম হয়ে গলে গেলে মাছ দিয়ে নাড়ুন। লবণ ছিটিয়ে হালকা আচে ঢেকে রাখুন কিছু সময়। তেল উঠলে টমেটো পেস্ট আর ধনেপাতা কুচি দিন। মাছ নরম হয়ে এলে টমেটো সস দিয়ে নামিয়ে নিন।"
সবজি খিচুড়ি,"খিচুড়ি খেতে পছন্দ করেন না, এমন মানুষ সাধারণত কমই দেখা যায়। বৃষ্টির দিনে সবজি খিচুড়ি খাওয়ার মজাই আলাদা।,উপকরণ,পোলাও চাল ১ কেজি, মুগ ও মসুর ডাল আধা কাপ করে, মিষ্টিকুমড়া, পেঁপে, ফুলকপি, গাজর ও ক্যাপসিকাম ১ কাপ করে, আদা-রসুন বাটা ১ চা চামচ, হলুদ গুঁড়ো দেড় চা চামচ, মরিচ গুঁড়ো ১ চা চামচ, পেঁয়াজ কুচি ১ টেবিল চামচ, কাঁচামরিচ ৬টি, লবণ স্বাদমতো, গরম মসলা গুঁড়ো আধা চা চামচ, জিরা গুঁড়ো আধা চা চামচ, তেল-ঘি পরিমাণমতো, ধনেপাতা কুচি ২ টেবিল চামচ।,প্রণালি,চাল ও ডাল ধুয়ে পানি ঝরিয়ে নিন। সবজি চৌকো টুকরো করে কেটে ধুয়ে ফেলুন। হাড়িতে তেল গরম করে পেঁয়াজ কুচি ভাজুন, সব মসলা কষিয়ে সবজি দিন। এবার চাল-ডাল দিয়ে কষাতে হবে। হালকা ভেজে পরিমাণমতো গরম পানি দিয়ে লবণ, কাঁচামরিচ ও ধনেপাতা ছিটিয়ে ঢেকে রাখুন। চাল, ডাল ও সবজি ভালো করে সেদ্ধ হয়ে এলে ঘি ছড়িয়ে দিন। নামিয়ে গরম পরিবেশন করুন।"
সুপারফুড চিয়া সিডের পুষ্টিগুণ,"বর্তমান সময়ে অনেকেই স্বাস্থ্য নিয়ে বেশ সচেতন। বিশেষ করে করোনাকালীন জটিলতার পর সেই সতেচনতা বেড়ে গিয়েছে আরও কয়েক গুণ। প্রতিদিনের খাবার ও খাবারের পুষ্টিগুণ নিয়ে মানুষের সচেতনতা বাড়ছে। স্বাস্থ্য সচেতন মানুষের খাবারের তালিকায় এখন বেশ জনপ্রিয় 'চিয়া সিড'।,চিয়া হচ্ছে সালভিয়া হিসপানিকা নামক মিন্ট প্রজাতির উদ্ভিদের বীজ। এটি মূলত মধ্য আমেরিকা ও মেক্সিকোর মরুভূমি অঞ্চলে বেশি জন্মায়। প্রাচীন অ্যাজটেক জাতির খাদ্য তালিকায় এটি অন্তর্ভুক্ত বলে বিশেষজ্ঞরা দাবি করে থাকেন। এগুলো দেখতে অনেকটা তোকমা দানার মতো। চিয়া বীজ সাদা ও কালো রঙের এবং তিলের মতো ছোট আকারের।,বীজ জাতীয় যেকোনো খাবারই স্বাস্থ্যের জন্য উপকারি। চিয়া সিডকে বলা হয় সুপারফুড। এতে আছে প্রচুর ওমেগা-৩ ফ্যাটি এসিড, কোয়েরসেটিন, কেম্পফেরল, ক্লোরোজেনিক অ্যাসিড ও ক্যাফিক এসিড নামক অ্যান্টিঅক্সিডেন্ট, পটাশিয়াম, ম্যাগনেশিয়াম, আয়রন, ক্যালসিয়াম এবং দ্রবণীয় ও অদ্রবণীয় খাদ্য আঁশ।,তবে, অনেকেই চিয়া সিডের পুষ্টিগুণ বা এটি খাওয়ার নিয়ম জানেন না। যে কারণে এই সুপারফুডকে নিজের খাদ্যতালিকায় অন্তর্ভুক্ত করছেন না।,বিআরবি হাসপাতাল লিমিটেডের ডায়েটেটিকস ডিপার্টমেন্টের প্রধান পুষ্টিবিদ সৈয়দা শিরিনা স্মৃতি দ্য ডেইলি স্টারকে বলেন, 'চিয়া সিড একটি অত্যন্ত পুষ্টিকর খাবার৷ এতে আছে দুধের চেয়ে ৫ গুণ বেশি ক্যালসিয়াম, কমলার চেয়ে ৭ গুণ বেশি ভিটামিন সি, পালং শাকের চেয়ে ৩ গুণ বেশি আয়রন, কলার চেয়ে দ্বিগুণ পটাশিয়াম, মুরগির ডিম থেকে ৩ গুণ বেশি প্রোটিন, এতে আছে স্যামন মাছের চেয়ে ৮ গুণ বেশি ওমেগা-৩। তাই খাদ্য তালিকায় সপ্তাহে অন্তত ৩-৪ দিন চিয়া সিড রাখতে পারেন।','সকালে ঘুম থেকে ওঠার পর বা রাতে ঘুমাতে যাওয়ার ১ ঘণ্টা আগে বা যারা ব্যায়াম করেন, তারা ব্যায়ামের ১ ঘণ্টা পর চিয়া সিড খেতে পারেন', যোগ করেন তিনি।,পুষ্টিবিদ সৈয়দা শিরিনা স্মৃতির মতে চিয়া সিড খাওয়ার উপকারিতা,১। চিয়া সিডে আছে ওমেগা-৩, যা হৃদরোগের ঝুঁকি ও ক্ষতিকর কোলেস্টেরল কমাতেও সাহায্য করে,২। এটি শরীরের শক্তি ও কর্মক্ষমতা বাড়ায়,৩। প্রচুর পরিমাণে অ্যান্টি-অক্সিডেন্ট থাকায় চিয়া সিড রোগ প্রতিরোধ ক্ষমতাকে আরও শক্তিশালী করে,৪। মেটাবলিক সিস্টেমকে উন্নত করার মাধ্যমে এটি ওজন কমাতে সহায়তা করে,৫। চিয়া সিড ব্লাড সুগার (রক্তের চিনি) স্বাভাবিক রাখে, যা ডায়াবেটিস হওয়ার ঝুঁকি কমায়,৬। এতে আছে প্রচুর পরিমাণ ক্যালসিয়াম, যা হাড়ের স্বাস্থ্য রক্ষায় বিশেষ উপকারী,৭। চিয়া সিড কোলন পরিষ্কার রাখে। ফলে কোলন ক্যানসারের ঝুঁকি কমে,৮। এটি শরীর থেকে টক্সিন (বিষাক্ত পদার্থ) বের করে দিতে সাহায্য করে,৯। চিয়া সিড পেটের প্রদাহজনিত বা গ্যাসের সমস্যা দূর করে,১০। ভালো ঘুম হতেও সাহায্য করে চিয়া সিড,১১। এই বীজ ক্যানসার রোধ করে,১২। চিয়া সিড হজমে সহায়তা করে,১৩। চিয়া বীজ হাঁটু ও জয়েন্টের ব্যথা দূর করে,১৪। চিয়া সিড অ্যাটেনশান ডেফিসিট হাইপার-অ্যাক্টিভিটি ডিসঅর্ডার দূর করে,১৫। এটি ত্বক, চুল ও নখ সুন্দর রাখে,এই সিড খাওয়ার নিয়ম বিষয়ে পুষ্টিবিদ সৈয়দা শিরিনা স্মৃতি জানান, দ্রুত ওজন কমাতে খালি পেটে সকালে ও রাতে ঘুমানোর আগে ১ গ্লাস পানির মধ্যে ২ চা চামচ চিয়া সিড ও ২ চামচ লেবুর রস মিশিয়ে খেলে ভালো ফলাফল পাওয়া যাবে। খাওয়ার ৩০ মিনিট আগে পানিতে সাধারণ তাপমাত্রায় ভিজিয়ে রাখতে হবে। তবে, যেহেতু চিয়া সিডের নিজস্ব কোনো স্বাদ নেই, তাই এটি যে কোনো শরবত বা স্মুদি, কাস্টার্ড, টকদই বা অন্য কোনো খাবারের সঙ্গে মিশিয়েও খাওয়া যায়।,,"
বেসনের চাপাতি,"সকালে বা বিকেলে সালাদ বা চাটনির সঙ্গে তৈরি করে নিতে পারেন বেসনের চাপাতি। সহজ কিছু উপকরণ দিয়েই তৈরি করা যায় এই চাপাতি। দেখতে রঙিন এ খাবার খেতেও সুস্বাদু।,উপকরণ,বেসন ২ কাপ, চালের গুঁড়ো আধা কাপ, ডিম ২টি, পেঁয়াজ কুচি ২ টেবিল চামচ, কাঁচামরিচ কুচি ১ চা চামচ, রসুন বাটা আধা চা চামচ, টমেটো কুচি আধা কাপ, ধনেপাতা কুচি আধা কাপ, জিরা গুঁড়ো আধা চা চামচ, লবণ স্বাদমতো, হলুদ-মরিচ গুঁড়ো আধা চা চামচ করে, তেল-পানি পরিমাণমতো।,প্রণালি,বড় ১টি বাটিতে ডিম ফাটিয়ে নিন। এরপর পরিমাণমতো পানি দিয়ে সব উপকরণ একসঙ্গে ভালোভাবে মিশিয়ে নিন। মিশ্রণটি খুব বেশি ঘন হবে না। এবার চুলায় প্যান গরম করে তাতে তেল ব্রাশ করে নিন। এখন পরিমাণমতো চাপাতি মিশ্রণ প্যানে ঢেলে প্যান ঘুরিয়ে রুটির আকার দিন। ঢেকে রাখুন, কিছু সময় পর উল্টে দিন। এভাবে প্যানে তেল ব্রাশ করে বেসনের চাপাতি তৈরি করুন। গরম গরম পরিবেশন করুন।"
পুষ্টিগুণের রাজা ইলিশ,"বাঙালির প্রিয় মাছ ইলিশ। খেতে যেমন সুস্বাদু, তেমনি পুষ্টিগুণেও অনন্য। অনেকগুলো খাদ্য উপাদানের এক বিরাট পুষ্টি ভাণ্ডার এ মাছ।,১০০ গ্রাম ইলিশ মাছে আনুমানিক ৩১০ ক্যালরি, ২২ গ্রাম প্রোটিন ও ১৯ দশমিক ৫ গ্রাম ফ্যাট থাকে। একইসঙ্গে মাছের তেলে থাকে পলিআনস্যাচুরেটেড ওমেগা-৩ ফ্যাটি এসিড, ইপিএ ও ডিএইচএ, যেগুলো হৃদরোগ, স্ট্রোক, উচ্চ রক্তচাপ, অ্যারিথেমিয়া, ডায়াবেটিস, আথ্রাইটিসসহ ব্রেন ডেভেলপমেন্ট ও ক্যানসার প্রতিরোধে বিশেষভাবে কার্যকরী বলে কিছু গবেষণা নিবন্ধে দেখা গেছে।,এ ছাড়াও, মানবদেহের জন্য প্রতিদিনের দরকারি ২৭ ভাগ ভিটামিন সি, ২ ভাগ আয়রন ও ২০৪ ভাগ ক্যালসিয়াম ইলিশ মাছ থেকে পাওয়া যায়।,ইলিশের অধিক পরিমাণ ওমেগা-৩ ফ্যাটি এসিড হার্টের ট্রাইগ্লিসারাইডের পরিমাণ ও উচ্চ রক্তচাপ কমিয়ে আনে। একইসঙ্গে রক্ত জমাট বাধাও প্রতিরোধ করে। ইলিশ মাছ মস্তিষ্কের কার্যক্ষমতা বাড়ায় এবং ইনসুলিন নিয়ন্ত্রণ রাখতে সহায়তা করে।,ইলিশে বিদ্যমান ভিটামিন এ ও ওমেগা-৩ ফ্যাটি এসিড চোখের জন্য উপকারী। ইলিশ রক্ত কোষের জন্যও বিশেষভাবে উপকারী। এপিএ ও ডিএইচএ নামক ওমেগা-৩ ফ্যাটি এসিড থাকে বলেই ইলিশ মাছ দেহের রক্ত সঞ্চালনে বিশেষ ভূমিকা পালন করে।,ইলিশ মাছে আরও থাকে ভিটামিন এ, ডি ও ই। খুব কম খাবারের মধ্যেই ভিটামিন ডি পাওয়া যায়। ভিটামিন এ রাতকানা রোগ ও ভিটামিন ডি শিশুদের রিকেট রোগ প্রতিরোধ করে।,ইলিশে আয়োডিন, সোডিয়াম, জিংক ও পটাশিয়ামের মতো প্রচুর পরিমাণ মিনারেল রয়েছে। আয়োডিন থাইরয়েড গ্ল্যান্ডকে সুরক্ষিত রাখে ও বিভিন্ন এনজাইম নির্গত হতে সহায়তা করে, যা ক্যানসার প্রতিরোধে সহায়ক।,ইলিশ থেকে প্রাপ্ত মিনারেল ফসফরাস ও ক্যালসিয়াম হাড় গঠনে সহায়তা করে। সোডিয়াম, পটাশিয়াম, ম্যাগনেসিয়াম ও আয়রন দেহ গঠনে ও মানসিক স্বাস্থ্যের উন্নয়নে কাজ করে।,ওমেগা-৩ আমাদের ত্বকের জন্য বিশেষভাবে উপকারী। এর প্রোটিন আমাদের ত্বকে কোলাজেন তৈরিতে সহায়তা করে। ফলে ত্বক থাকে সজীব ও প্রাণবন্ত।,ইলিশ রান্না করা যায় অসংখ্য পদ্ধতিতে। ইলিশ রান্না করতে খুব কম তেল প্রয়োজন হয়, কেননা ইলিশের মধ্যেই অনেক তেল থাকে।,সতর্কতা: অনেকেই আছেন যাদের ইলিশ মাছ খেলে অ্যালার্জির সমস্যা হয়। এমন হলে তাদের ইলিশ খাওয়া থেকে বিরত থাকতে হবে।,লেখক: চৌধুরী তাসনিম হাসিন, ইউনাইটেড হাসপাতালের চিফ ক্লিনিক্যাল ডাইটেশিয়ান ও এইচওডি এবং বাংলাদেশ নিউট্রিশন অ্যান্ড ডায়েটেটিকস ফোরামের (বিএনডিএফ) সহ সাধারণ সম্পাদক (এজিএস),অনুবাদ করেছেন আরউইন আহমেদ মিতু"
চিংড়ির কাবাব,"চিংড়ি মাছ অনেকেরই পছন্দের। তাই নাশতায় তৈরি করতে পারেন চিংড়ির কাবাব। মজার এই কাবাব সবার ভালো লাগবে। তাই ছুটির দিনে তৈরি করে ফেলুন মজার এই কাবাব।,উপকরণ,চিংড়ি মাছ মাঝারি সাইজের ২ কাপ, পেঁয়াজ মিহি কুচি আধা কাপ, আলু সেদ্ধ ২টি, বুটের ডাল সেদ্ধ আধা কাপ, ধনেপাতা কুচি ২ টেবিল চামচ, আদা-রসুন বাটা ১ চা চামচ করে, জিরা গুঁড়ো আধা চা চামচ, সয়াসস ১ চা চামচ, লেবুর রস ১ টেবিল চামচ, ডিম ৩টি, গোল মরিচ আধা চা চামচ, লবণ স্বাদমতো, ময়দা প্রয়োজন অনুযায়ী ও বাটার পরিমাণমতো।,প্রণালি,চিংড়ি মাছ খোসা ছাড়িয়ে চটকে নিন। চিংড়ি মাছের সঙ্গে সেদ্ধ আলু ও ডাল মিশিয়ে নিন ভালোভাবে। এবার বাটার বাদে সব উপকরণ একসঙ্গে মিশিয়ে গোল গোল কাবাব আকার বানিয়ে ফ্রিজে রাখুন। পরিবেশনের আগে প্যানে বাটার ব্রাশ করে হালকা আঁচে ভাজুন। চাইলে ডিমে ডুবিয়ে ব্রেডক্রামে গড়িয়ে ডুবো তেলেও ভাজতে পারেন।"
সাইকেল কেনার আগে,"আপনি কি কখনো বাসে যাতায়াতের সময় তীব্র যানজটে আটকা পড়েছেন যা মনেপ্রাণে এড়িয়ে যেতে চেয়েছিলেন? ঢাকা শহরের প্রেক্ষাপটে প্রশ্নটি খুবই হাস্যকর! কারণ ঢাকার রাস্তায় যাতায়াতের অভিজ্ঞতা মোটেই সুখকর নয় বরং সর্বদা ভয়ঙ্কর। ভাবুন তো আপনি যদি নিজে ২ চাকার একটি সাইকেলের উপর থাকেন তাহলে হামিংবার্ডের মতো ট্র্যাফিকের মধ্য দিয়ে উড়ে যেতে পারবেন!,সাইকেল খুবই পরিচিত একটি যান যা গ্রামীণ এলাকায় পরিবহনের একটি জনপ্রিয় মাধ্যম। শহরের বড় বড় রাস্তায় যাতায়াতের ক্ষেত্রে সাইকেলের ব্যবহার একটা তেমন নেই। তবে শহরেরও এর জনপ্রিয়তা বাড়ছে।,কেন সাইকেল কিনবেন?,অনেকগুলো কারণেই সাইকেল কেনা যেতে পারে। এর মধ্যে  সবচেয়ে বড় কারণ-পরিবহনের জন্য। আপনি যদি একটি সহজ যানবাহন চান যা আপনাকে কাজে নিয়ে যায় এবং কাজ শেষে বাড়ি নিয়ে আসে, তাহলে আপনার অবশ্যই একটি সাইকেল কেনা উচিত। এটি আপনার প্রতিদিনের বাসের ভাড়া বাঁচাবে এবং সাইকেলের মাধ্যমে আপনি স্বাচ্ছন্দ্যে সরু রাস্তা ব্যবহার করতে পারেন। ট্রাফিক জ্যামের মধ্যে আটকে না থেকে পাশ কাটিয়ে এগিয়ে যেতে পারেন। এটি আপনাকে বাসের হ্যান্ডেল ঝুলে বাড়ি ফেরার ঝামেলা থেকে মুক্তি দেয়। অনেক সময় সড়কে বাস চলাচল করে না। তখন সাইকেলই আপনার পরম বন্ধু।,সাইকেল চালানোর মাধ্যমে সুস্বাস্থ্য অর্জন করা সম্ভব। নিয়মিত সাইকেল চালালে মনোবল বৃদ্ধি করে এবং পেশী তৈরিতে সাহায্য করে। এটি হৃৎপিণ্ড, ফুসফুসের রক্ত সঞ্চালনকে উদ্দীপিত করে। সাইকেল চালানো মানে আপনাকে প্রতিদিনের ব্যায়াম নিয়ে ভাবতে হবে না। আপনার ক্ষুধা বৃদ্ধি পাবে এবং রাতে আরও ভালো ঘুমাতে পারবেন।,কোন সাইকেল কিনবেন?,সাইকেল কেনার আগে আপনাকে কয়েকটি বিষয় বিবেচনা করতে হবে। প্রথমত, আপনি কী উদ্দেশ্যে সাইকেল চালাতে চান তার উপর নির্ভর করবে কেমন ধরনের সাইকেল আপনার জন্য ভালো হবে। আপনি কি শুধু শখের জন্য সাইকেল চালাতে চান? নাকি যাতায়াত?  অথবা আপনি কী সাইকেল দিয়ে দীর্ঘ সফরে যাওয়ার পরিকল্পনা করছেন?  আপনার প্রয়োজন আপনাকে কাঙ্ক্ষিত সিদ্ধান্তে নিয়ে যাবে। কিন্তু ঢাকা শহরের জন্য এবং নৈমিত্তিক যাতায়াতের পাশাপাশি নতুনদের জন্য, মাউন্টেন বাইক (MTB) একটি ভালো পছন্দ।,'এটি ঢাকার রাস্তার জন্য উপযোগী এবং পরিচালনা করা সহজ', এমনটাই মনে করেন ঢাকার অন্যতম সক্রিয় সাইক্লিং গ্রুপ 'রাইডার্স ৭১' এর অ্যাডমিন সাকিউল ইসলাম আন্তর।,আপনি লক্ষ্য করবেন যে সাইকেলে হ্যান্ডেলগুলোর বিভিন্ন শৈলী, বিভিন্ন ধরণের ব্রেক এবং আরও অনেক কিছু রয়েছে। যেটি চালাতে আপনি স্বাচ্ছন্দ্য বোধ করেন এমন সাইকেলই বেছে নেওয়া উচিত।,গোল্ডেন হুইল বিডি-এর ব্যবস্থাপনা পরিচালক মো. জুবায়ের আহমেদ বলেন, 'প্রতিদিন ব্যবহারের জন্য, গিয়ার ছাড়া সাইকেল বাছাই করার চেষ্টা করুন। গিয়ার রক্ষণাবেক্ষণ খুবই ঝামেলার কাজ। তাই দীর্ঘমেয়াদে ব্যবহারের জন্য গিয়ার ছাড়া সাইকেল কেনাই ভালো।',অন্যান্য অনুষঙ্গ কেনার আগে যা মনে রাখবেন,সাইকেল কেনার পর আপনার ভ্রমণ নিরাপদ এবং মসৃণ করতে আরও কয়েকটি জিনিসপত্রের প্রয়োজন হবে৷ প্রথমেই আপনাকে একটি হেলমেট কিনতে হবে যা সবচেয়ে গুরুত্বপূর্ণ জিনিস। নিরাপত্তার বিষয়টিকে সর্বোচ্চ গুরুত্ব দিতে হবে তাই হেলমেট ছাড়া সাইকেল চালানো উচিত নয়। ব্যক্তিগত নিরাপত্তার জন্য গ্লাভস, হাঁটুর প্যাড এবং একজোড়া গগলসও ব্যবহার করা উচিত।,সাইকেল আপনার সঙ্গী কিন্তু তা চুরি গেলে বিষয়টা হবে কষ্টকর। সুতরাং, সাইকেলের নিরাপত্তার জন্য, তালা কিনতে হবে। তালার অনেক রকমের হয়, যেমন তালা আপনার পছন্দ তেমনটিই বেছে নিন। রাস্তায় চলাচলের জন্য, একটি হর্ন কিনতে হবে এবং আপনার যদি রাতে সাইকেল চালানোর কোন পরিকল্পনা বা সম্ভাবনা থাকে তবে আপনাকে হেডলাইট এবং টেললাইট কিনে নিতে হবে। শহরে সাইকেল চালানোর জন্য এই দুটো জিনিসই ব্যবহার করা উচিত।,রক্ষণাবেক্ষণ,সাইকেলকে একটি ইস্পাতের ঘোড়া হিসেবে ভাবুন। ঘোড়ার যেমন পরিচর্যা প্রয়োজন, তেমনি সাইকেলেরও রক্ষণাবেক্ষণ প্রয়োজন। নিয়মিত ব্যবহার ও রক্ষণাবেক্ষণ করলে এটি দীর্ঘদিন ভালো অবস্থায় থাকবে। সাইকেল ব্যবহার না করে ঘরের এক কোণে রেখে দিলে এর কর্মক্ষমতা কমে যাবে। রক্ষণাবেক্ষণের খরচ খুব বেশি নয়। বেশিরভাগ ছোট সমস্যা কিছু সহজ সরঞ্জামের সাহায্যে আপনি নিজেই মিটিয়ে ফেলতে পারবেন।,সাকিউল ইসলাম আন্তর বলেন, 'আপনার যদি একটি প্যাচ কিট, টায়ার লিভার, অ্যালেন কী, প্লায়ার, চেইন কাটার এবং পাম্পার থাকে তবে আপনি নিজেই সাইকেলের যেকোনো সমস্যা সারাতে পারবেন।',তবে জটিল ব্রেকিং মেকানিজমে সমস্যার মত জটিল বিষয়গুলো নিজে ঠিক করা উচিত নয়, এক্ষেত্রে পেশাদারদের শরণাপন্ন হতে হবে।,কোথায় কিনবেন সাইকেল?,ঢাকায় আপনি সাইকেল কিনতে পারেন এমন অনেক জায়গা রয়েছে। গুলশান লিংক রোড, তেজতুরী বাজার, মিরপুর- এই সব জায়গায় সাইকেলের অনেক দোকান আছে। তবে 'বংশাল সাইকেল মার্কেট', ঢাকার সবচেয়ে বড় সাইকেল মার্কেট।,গোল্ডেন হুইল বিডির মো. জুবায়ের আহমেদ বলেন, 'বাইসাইকেলের বাজার আমদানির উপর খুব নির্ভরশীল এবং সেখানে বংশালই বেশিরভাগ আমদানিকারক। আপনি বংশালে রক্ষণাবেক্ষণের জন্য প্রয়োজনীয় সমস্ত আনুষাঙ্গিক ও সরঞ্জাম পাবেন।,ক্যাফে সাইক্লিস্ট, বাইকশপ বিডি, সাইকেল সার্জারি হল ঢাকায় কয়েকটি নামীদামী দোকান যারা সাইকেলের সঙ্গে বিভিন্ন আনুষাঙ্গিকও দিয়ে থাকে।,সাইকেলে অভ্যস্ত জীবন,সাইকেল চালানো শিখতে বেশি সময় লাগে না এবং প্রাপ্তবয়স্কদের জন্য এটি আরও সহজ। একবার সাইকেল চালানো শুরু করলে, বন্ধু এবং পরিবারের সঙ্গে সাইকেল ট্যুরের পরিকল্পনাও করতে পারেন। ঢাকার আশেপাশে বসিলা, কেরানীগঞ্জ, মাওয়া রোড, গ্রিন মডেল টাউন, আমুলিয়া মডেল টাউন, মিরপুরের বেশ কিছু স্পট আছে যেখানে সাইকেল চালানোর জন্য উপযোগী।,আপনি যেকোনো সাইক্লিং কমিউনিটিতে যোগ দিতে পারেন কারণ তারা নিয়মিত বিভিন্ন সাপ্তাহিক ইভেন্টের আয়োজন করে। এই কমিউনিটিগুলো ঘুরে বেড়ানো, বন্ধু তৈরি এবং নিজেকে চাঙা করে তোলার একটি দুর্দান্ত উপায়।,বিডি সাইক্লিস্ট, রাইডার্স ৭১, উত্তর ঢাকা সাইক্লিস্ট, দক্ষিণ ঢাকা সাইক্লিস্ট, ফ্যামিলি সাইক্লিস্ট বেশ কিছু সক্রিয় গ্রুপ।,মনে রাখবেন, সাইকেল চালানো সময় বাঁচানোর একটি সহজ উপায়। কিন্তু সময় বাঁচাতে বেপরোয়াভাবে সাইকেল চালানো সবসময় এড়িয়ে চলা উচিত। সাইকেল রাস্তায় সবচেয়ে হালকা যান। এজন্য দুর্ঘটনার ক্ষেত্রে, সাইকেল আরোহীর আঘাত পাওয়ার সম্ভাবনা সবচেয়ে বেশি। সুতরাং, নিরাপদ থাকুন, নিরাপদে সাইকেল চালান এবং সবসময় হেলমেট ব্যবহার করুন।,অনুবাদ করেছেন ফাবিহা বিনতে হক"
আলু-বেগুন-টমেটো চচ্চড়ি,"গরম ভাতের সঙ্গে খেতে বেশ সুস্বাদু আলু, বেগুন ও টমেটোর চচ্চড়ি। সহজেই এ তরকারি রান্না করা যায়। সঙ্গে চিংড়ি মেশালে স্বাদ আরও বেড়ে যায়।,উপকরণ,আলু মাঝারি সাইজের ২টি, লম্বা বেগুন ৩ থেকে ৪টি, টমেটো ৩টি, চিংড়ি মাছ মাঝারি সাইজের আধা কাপ, পেঁয়াজ কুচি ২ টেবিল চামচ, আদা-রসুন বাটা ১ চা চামচ করে, হলুদ গুঁড়ো আধা চা চামচ, মরিচ গুঁড়ো ১ চা চামচ, জিরা গুঁড়ো আধা চা চামচ, গরম মসলা গুঁড়ো আধা চা চামচ, তেজপাতা ১টি, দারচিনি ১ টুকরো, এলাচ ২টি, লবণ স্বাদমতো, তেল ২ টেবিল চামচ, ধনেপাতা কুচি ১ টেবিল চামচ।,প্রণালি,চিংড়ি মাছ খোসা ছাড়িয়ে ধুয়ে নিন। আলু, বেগুন ও টমেটো চৌকো করে কেটে নিতে হবে। কড়াইয়ে তেল গরম করে চিংড়ি মাছ ভেজে তুলে রাখুন, পেঁয়াজ ভাজুন, সব মসলা দিয়ে কষান, আলু দিন, প্রয়োজনে অল্প পানি দিয়ে ঢেকে রাখুন। আলু সেদ্ধ হয়ে আসতে থাকলে বেগুন, টমেটো আর ভাজা চিংড়ি দিয়ে নাড়ুন। লবণ ছিটিয়ে ঢেকে রাখুন। সব সবজি সেদ্ধ হয়ে মাখা মাখা হয়ে এলে ধনেপাতা কুচি ছড়িয়ে নামিয়ে নিন।"
বিকেলে নাশতায় সবজি পাকোড়া,"সবজির মিশ্র স্বাদের পাকোড়া সব পরিবারের চাহিদার শীর্ষে থাকে। বিকেলের নাশতায় গরম সবজির পাকোড়ার স্বাদ আলাদা অনুভূতি জাগাবে। যাদের সবজি বিশেষ পছন্দ নয়, তারাও বাড়িতে তৈরি করে এর স্বাদ নিন।,উপকরণ,সবজি পাকোড়া তৈরি করার জন্য লাগবে ১ কাপ গাজর কুচি, ২ কাপ বাঁধাকপি কুচি, ফুলকপি ১ কাপ, ব্রকলি কুচি আধা কাপ, আলু মিহি কুচি আধা কাপ, কাঁচা পেঁপে কুচি ১ কাপ, সবুজ ক্যাপসিকাম কুচি আধা কাপ, পেঁয়াজ কুচি আধা কাপ, কাঁচামরিচ কুঁচি ২ টেবিল চামচ, ধনেপাতা কুচি ২ টেবিল চামচ, আদা-রসুন কুঁচি ১ চা চামচ করে, হলুদ-মরিচ গুঁড়ো আধা চা চামচ করে, বেসন ২ টেবিল চামচ, টেম্পুরা ২ টেবিল চামচ, বেকিং পাউডার ১ চা চামচ, ডিম ২টি, লবণ স্বাদমতো, তেল ভাজার জন্য পরিমাণমতো।,প্রণালি,পাকোড়া তৈরি করার জন্য প্রথমে সবজি কুচিগুলো একসঙ্গে ১টি বাটিতে নিয়ে লবণ মেখে রেখে দিন ১০ থেকে ১৫ মিনিট। এরপর সবজি কুচি হাতে কচলে পানি ঝরিয়ে নিন। সব উপকরণ সবজির সঙ্গে মিশিয়ে নিন। কড়াইতে তেল গরম করে হাতে অল্প অল্প করে সবজির মিশ্রণ নিয়ে তেলে ছাড়ুন। ফোলা ফোলা পাকোড়া হয়ে এলে তেল ভালোভাবে ছেকে নিতে হবে। চাটনি বা সসের সঙ্গে পরিবেশন করুন গরম গরম সবজি পাকোড়া।"
মিক্সড ভেজিটেবল,"শরীর-স্বাস্থ্য ঠিক রাখার জন্য অনেকেই খাবার কম খাওয়ার চেষ্টা করে থাকেন। কিন্তু, শরীর ঠিক রাখতে সব বেলাতেই পরিমিত খাবার খাওয়া প্রয়োজন। ভাত খেতে না চাইলে সবজি, সালাদ বা ফল খান। মিক্সড ভেজিটেবল তৈরি করেও খেতে পারেন।,উপকরণ,পেঁপে, গাজর, ফুলকপি, বাঁধাকপি ও বরবটি প্রতিটি ১ কাপ করে, ক্যাপসিকাম আধা কাপ, বোনলেস চিকেন কিউব করে কাটা আধা কাপ, পেঁয়াজ ৪ ভাগ করা আধা কাপ, কাঁচামরিচ ৫ থেকে ৬টি, আদা-রসুন বাটা ১ চা চামচ করে, গোলমরিচ আধা চা চামচ, সয়াসস ১ টেবিল চামচ, চিলি সস ১ টেবিল চামচ, লবণ স্বাদমতো, সিসেমি ওয়েল ১ চা চামচ, বাটার পরিমাণমতো।,প্রণালি,সবজি টুকরোগুলো আলাদাভাবে লবণ পানিতে সেদ্ধ করে ছেঁকে নিন। এবার কড়াইয়ে বাটার গলিয়ে পেঁয়াজ, আদা ও রসুন বাটা এবং কাঁচামরিচ দিয়ে নাড়ুন। চিকেন টুকরোগুলো দিয়ে বাকি উপকরণ একসঙ্গে মিশিয়ে নাড়ুন। চিকেন সেদ্ধ হয়ে এলে সবজি মিশিয়ে নিন। নেড়েচেড়ে ভালোভাবে মিশিয়ে কিছু সময় ঢেকে রাখুন। স্বাদ চেখে নামিয়ে নিন।"
চিজি ফিশ ফ্রাই,"কাঁটার ভয়ে অনেকেই মাছ খেতে চান না। অনেক শিশু মাছের তরকারি দেখলেই খাওয়ায় অনিহা বোধ করে। মাছকে যদি আকর্ষণীয় আর মজাদার করে উপস্থাপন করা যায়, তাহলে আর মাছ খেতে আপত্তি থাকার কথা না।,উপকরণ,মাছের ফিলেট ৪ থেকে ৫টি, লেবুর রস এক টেবিল চামচ, গোলমরিচ আধা চা চামচ, পাপরিকা আধা চা চামচ, কুরানো চিজ আধা কাপ, রসুন বাটা এক চা চামচ, কর্নফ্লাওয়ার এক টেবিল চামচ, ডিম একটি, ব্রেড ক্রাম পরিমাণ মতো, লবণ স্বাদমতো, তেল ভাজার জন্য।,প্রণালি,মাছের ফিলেট গুলো ধুয়ে পানি ঝরিয়ে নিন। এখন ডিম আর ব্রেডক্রাম বাদে সব উপকরণ একসঙ্গে মিশিয়ে মাছের ফিলেট গুলো মেখে রেখে দিন ১ ঘণ্টা। এবার তেল গরম করে মাছের ফিলেট ডিমে ডুবিয়ে ব্রেডক্রামে গড়িয়ে ডুবো তেলে ভাজুন। তেল ছেঁকে সস বা চাটনির সঙ্গে পরিবেশন করুন।"
মানসিক স্বাস্থ্যে তাপদাহের প্রভাব,"তীব্র গরম ও আর্দ্রতা মোটামোটি সবার কাছেই অস্বস্তিকর। তবে গবেষণা বলছে, এই ধরনের পরিস্থিতি শুধু শারীরিক নয়, মানসিক সুস্থতার ক্ষেত্রেও ক্ষতিকর হতে পারে। অত্যধিক তাপমাত্রা মন ও মেজাজকে প্রভাবিত করতে পারে। এমনকি এর কারণে গুরুতর মানসিক স্বাস্থ্য সমস্যাও হতে পারে।,বর্তমানে জলবায়ু পরিবর্তনের কারণে তাপদাহ, দাবানল ও আবহাওয়া-সম্পর্কিত বিভিন্ন ঘটনাগুলোর পরিমাণ ও তীব্রতা বৃদ্ধি পাচ্ছে। বৈশ্বিক উষ্ণতা বৃদ্ধির সঙ্গে সঙ্গে মানসিক স্বাস্থ্যের উপর এর বিরূপ প্রভাবও দিন দিন বৃদ্ধি পাচ্ছে।,ম্যাক্স প্ল্যাঙ্ক ইনস্টিটিউট ফর হিউম্যান ডেভেলপমেন্টের কম্পিউটেশনাল সোশ্যাল সায়েন্টিস্ট এবং মানসিক স্বাস্থ্যের উপর জলবায়ু পরিবর্তনের ঝুঁকি নিয়ে গবেষণা করা নিক ওব্রাডোভিচ বলেছেন, 'আমরা অনেক ধরনের মানসিক স্বাস্থ্য সমস্যা দেখতে পাচ্ছি, যা উত্তাপের চরম মাত্রার ফলে হচ্ছে।',গবেষণায় ক্রমবর্ধমান তাপমাত্রার সঙ্গে মানসিক অবসাদ, আগ্রাসন, এমনকি আত্মহত্যার উচ্চ হারসহ বিভিন্ন মানসিক স্বাস্থ্য সমস্যার যোগসূত্র খুঁজে পাওয়া গেছে। যদিও মানসিক স্বাস্থ্যের বিভিন্ন সমস্যা তাপমাত্রার বাইরেও বিভিন্ন কারণের উপর নির্ভর করতে পারে।,ড. ওব্রাডোভিচ বলেন, 'চরম তাপমাত্রা প্রতিদিনের মেজাজ থেকে শুরু করে তীব্র মানসিক স্বাস্থ্য সংকটের সম্মুখীন হওয়ার সম্ভাবনা পর্যন্ত সবকিছুকে প্রভাবিত করতে পারে।',জেএএমএ সাইকিয়াট্রি জার্নালে ফেব্রুয়ারিতে প্রকাশিত একটি গবেষণায় ২ দশমিক ২ মিলিয়নেরও বেশি প্রাপ্তবয়স্কদের মেডিকেল রেকর্ড যাচাই করা হয়। যারা ২০১০ এবং ২০১৯ এর মধ্যে মার্কিন যুক্তরাষ্ট্র জুড়ে ২ হাজার ৭৭৫টি কাউন্টি থেকে জরুরি বিভাগে গিয়েছিলেন। গবেষকরা দেখেন যে, গ্রীষ্মের উষ্ণতম দিনগুলোয় মানসিক স্বাস্থ্য সমস্যার জন্য বছরের শীতলতম দিনগুলোর তুলনায় প্রায় ৮ শতাংশ বেশি মানুষ জরুরি বিভাগে গমন করেন। জরুরি বিভাগে গমনের কারণগুলোর মধ্যে ছিল, উদ্বেগ, স্ট্রেস, খারাপ মেজাজ, সিজোফ্রেনিয়া, সেলফ-হার্ম, বিভিন্ন নেশাজাতীয় দ্রব্যের ব্যবহারসহ বিভিন্ন ধরনের মানসিক সমস্যা। যেগুলো তাপমাত্রার অনুপাতে ধারাবাহিকভাবে বেড়েছিল।,অন্যান্য গবেষণায় আরও পাওয়া গেছে যে, উচ্চ তাপমাত্রা বাইপোলার ডিসঅর্ডারে আক্রান্ত ব্যক্তিদের অস্থায়ীভাবে পুনরায় আক্রান্ত করাতে পারে এবং উচ্চ সূর্যালোকের এক্সপোজার ম্যানিক এপিসোডের ঝুঁকিও বাড়িয়ে তুলতে পারে। উচ্চ তাপমাত্রা সিজোফ্রেনিয়া এবং অন্যান্য মানসিক স্বাস্থ্যের সমস্যায় আক্রান্ত লোকেদের মৃত্যুর সঙ্গেও জড়িত।,২০০৮ থেকে ২০১৩ সালের মধ্যে ১ দশমিক ৯ মিলিয়ন আমেরিকানদের মধ্যে এক সমীক্ষা করে জানা যায়, যে দিনগুলিতে তাপমাত্রা ৫০ এবং ৬০ ডিগ্রি ফারেনহাইট ছিল তার তুলনায় যে দিনগুলিতে তাপমাত্রা ৭০ ডিগ্রি ফারেনহাইট ছাড়িয়ে গিয়েছিল, সে দিনগুলোয় উত্তরদাতারা কম আনন্দ এবং সুখ অনুভব করছিলেন। সেইসঙ্গে অধিক মানসিক চাপ, রাগ ও ক্লান্তি অনুভব করার মাত্রাও কম তাপমাত্রার দিনগুলোর থেকে বেশি ছিল। আর এসকল সমস্যাগুলো আরও তীব্র ছিল যখন তাপমাত্রা ৯০ ডিগ্রির উপরে ছিল।,শরীরের মধ্যে তাহলে কী ঘটছে?,ডালাসের ইউটি সাউথওয়েস্টার্ন মেডিকেল সেন্টারের ক্লিনিকাল নিউরোসাইকোলজিস্ট সি. মুনরো কুলাম বলেন, 'তাপের কারণে সৃষ্ট অস্বস্তি এবং শরীর ঠাণ্ডা হতে যে শক্তি খরচ হয় তা সামগ্রিক সহনশীলতা কমিয়ে দিতে পারে। তাই উত্তেজনা, জ্বালা এবং ব্যথা কম সহনীয় হয়ে ওঠতে শুরু করে তখন।',লরিয়েট ইনস্টিটিউট ফর ব্রেন রিসার্চ অফ তুলসা, ওকলার সভাপতি এবং বৈজ্ঞানিক পরিচালক ডা. মার্টিন পলাস বলেন, 'আমাদের দেহ একটি নির্দিষ্ট স্তর পর্যন্ত মানসিক চাপ নিতে অভ্যস্ত। তাপদাহের সময় যখন শরীর তার তাপমাত্রা নিয়ন্ত্রণ করার চেষ্টা করে, তখন মানসিকভাবে অতিরিক্ত চাপ যোগ হয় এবং এর ফলে স্ট্রেস ও প্রদাহ আরও বৃদ্ধি পায়। বিশেষ করে যাদের আগে থেকেই কোনো মানসিক স্বাস্থ্য সমস্যা আছে, তাদের জন্য এই অতিরিক্ত তাপ-চাপ ঝুঁকিপূর্ণ হতে পারে।',ড. নরি-সারমা বলেন, 'বিশ্বজুড়ে মানুষের মধ্যে তাপ এবং মানসিক স্বাস্থ্যের মধ্যে যোগসূত্রটি এতটা সামঞ্জস্যপূর্ণ যে, তা ইঙ্গিত দেয় তাপ মস্তিষ্কে কিছু না কিছু করছে।',কিছু গবেষক অনুমান করছেন, তাপ মস্তিষ্কের সংকেত আদান-প্রদানে ভারসাম্যহীনতার সৃষ্টি করতে পারে। এছাড়া তাপ মস্তিষ্কে প্রদাহের কারণও হতে পারে।  কিন্তু আরেকটি বিশেষ তত্ত্ব হলো, তাপ ঘুমের ব্যাঘাত ঘটায়, যার ফলে মানসিক স্বাস্থ্য সম্পর্কিত সমস্যাগুলি আরও প্রকট হয়।,ড. ওব্রাডোভিচ বলেন, 'গরমের রাতগুলো ঘুমের উল্লেখযোগ্য ক্ষতি করে এবং আমরা মনোবিজ্ঞান ও মনোরোগবিদ্যার একটি বৃহৎ অংশ থেকে জানতে পারি, অপর্যাপ্ত ঘুম, ঘুমের অসুবিধা ও অনিদ্রা সময়ের সঙ্গে খারাপ মানসিক স্বাস্থ্য খুব ঘনিষ্ঠভাবে জড়িত।',তাহলে নিজেকে রক্ষা করবেন কীভাবে?,তীব্র তাপদাহের মধ্যে, নিজেকে সবসময় রক্ষা করাও বেশ কঠিন। যাদের নিয়মিত বাইরে চলাফেরা করতে হয় তাদের ক্ষেত্রে এ বিষয়টি আরও জটিল।,তবে এক্ষেত্রে প্রথমেই আপনি সারাদিনে কী পরিমাণ তাপে এক্সপোজড হন, সে সম্পর্কে সচেতন হতে হবে। যদি তাপে এক্সপোজারের মাত্রা বেশি হয়, অর্থাৎ আপনি যদি বেশি সময় ধরে উচ্চ তাপমাত্রায় থাকেন, তাহলে সেটি যতটা সম্ভব কমিয়ে আনার চেষ্টা করতে হবে।,তীব্র গরমে হাইড্রেটেড থাকার বিকল্প নেই। অতিরিক্ত তাপে আপনার শরীর ডিহাইড্রেটেড হয়ে পড়লে, সেটির প্রভাব শারীরিক এবং মানসিক উভয় ক্ষেত্রেই প্রকটভাবে পড়বে। তাই প্রচুর পরিমাণে তরল পদার্থ বিশেষ করে পানি পান করার চেষ্টা করুন।,যখনই পারবেন তাপ এড়িয়ে চলুন। প্রখর রৌদ্রে প্রয়োজন ব্যতীত চলাফেরা না করাই শ্রেয়। যদি করতেই হয় তবে সবসময় একটি ছাতা ব্যবহারের চেষ্টা করুন।,তথ্যসূত্র,নিউ ইয়র্ক টাইমস"
মিক্সড চিলি ডাল,"সকালের নাশতা বা রাতের খাবারে মিক্সড চিলি ডাল তৈরি করতে পারেন। ঝাল আর মাখা মাখা টক-মিষ্টি-ঝাল এ ডাল পরোটা বা লুচির সঙ্গে দারুণ লাগে খেতে। খুব সহজে আর অল্প সময়ে তৈরি করা যায় মিক্সড চিলি ডাল।,উপকরণ,মসুর ডাল আধা কাপ, মুগ ডাল আধা কাপ, বুটের ডাল আধা কাপ, টমেটো বাটা ১ কাপ, তেঁতুল সস ২ টেবিল চামচ, লেবুর রস ১ টেবিল চামচ, কাঁচামরিচ বাটা ১ টেবিল চামচ, ধনেপাতা কুচি ২ টেবিল চামচ, ঘি ১ টেবিল চামচ, সরষের তেল ১ টেবিল চামচ, আদা-রসুন-পেঁয়াজ বাটা ১ চা চামচ করে, গরম মসলা গুঁড়ো আধা চা চামচ, জিরা গুঁড়ো আধা চা চামচ, হলুদ-মরিচ গুঁড়ো আধা চা চামচ ও লবণ স্বাদমতো।,প্রণালি,মুগ-মসুর-বুটের ডাল সেদ্ধ করে নিন আলাদাভাবে। কড়াইতে তেল গরম করে সব মসলা কষিয়ে সেদ্ধ ডাল দিয়ে নাড়ুন। টমেটো পেস্ট দিন। প্রয়োজনে পানি দিতে পারেন। লবণ ছিটান। সব উপকরণ ভালোভাবে মিশে গেলে তেঁতুলের সস, লেবুর রস আর ধনেপাতা কুচি দিয়ে নামান। পরিবেশন বাটিতে ঢেলে ওপরে ঘি ছড়িয়ে দিন।"
অসুস্থ প্রিয়জনকে উপহার হিসেবে যা দিতে পারেন,"বন্ধুবান্ধব বা পরিবারের কোনো সদস্য অসুস্থ হলে তাদের পাশে থাকা এবং কেউ যে তাদের সম্পর্কে যত্নশীল, তা বুঝানোর সবচেয়ে ভালো উপায় হলো উপহার দেওয়া। বিশেষ করে শারীরিকভাবে অসুস্থতার সময় কারো পাশে না থাকতে পারলে পরে তাকে কোনো উপহার দেওয়া হলে তিনি খুশি হন।,বন্ধু ও পরিবারের অসুস্থতার সময় তাদের যেসব ব্যতিক্রমী উপহার দিতে পারেন তার কিছু ধারণা এখানে পেতে পারেন-,ফুল,উৎসব হোক বা সাধারণ কোনো দিন যেকোনো সময়েই ফুল উপহার হিসেবে বেশ জনপ্রিয়। তাই কোনো অসুস্থ ব্যক্তিকে সুন্দর অনুভূতি দিতে তাজা ফুলের তোড়া উপহার দেওয়া সবসময়ই দারুণ একটা ব্যাপার। তবে ফুল পাঠানোর আগে, তাদের রোগের ধরণ কী কিংবা হাসপাতালে ফুলের অনুমতি দেয় কিনা তা জেনে রাখা উচিত।,কখনো কখনো ফুল বিভিন্ন জীবাণু বহন করতে পারে যা হাসপাতালের অন্যান্য রোগীর জন্য ক্ষতিকর। তাই এ ব্যাপারে সতর্কতা অবলম্বন করতে ভুলবেন না।,স্পা গিফট বাস্কেট,একটি স্পা বাস্কেটের সাহায্যে বন্ধু বা প্রিয়জনকে কোমল অনুভূতি দেওয়া যেতে পারে। এটি এমন একটি উপহার যা অসুস্থ বন্ধুকে আপনার শারীরিক উপস্থিতি ছাড়াই সতেজ বোধ করাতে এবং যত্ন নিতে সাহায্য করবে। উপহারের ঝুড়িতে বডি লোশন বা মাখন, বডি স্ক্রাব, পারফিউম, বাথ সল্ট, প্রয়োজনীয় তেল, মুখের মাস্ক, লুফা, সুগন্ধি মোমবাতি, তুলতুলে জুতা, মোজা, একটি তোয়ালে এবং এই জাতীয় জিনিস অন্তর্ভুক্ত থাকতে পারে।,কেয়ার বাস্কেট,কেয়ার বাস্কেটে অনেককিছুই অন্তর্ভুক্ত করা যেতে পারে। এটি হতে পারে একটি জার্নাল, একটি মগ, প্রিয় চা, হট চকলেটের প্যাকেট কিংবা বিস্কুট, আরামদায়ক খাবার, সুস্থতা কামনা করে যেকোনো কার্ড অথবা একটি আরামদায়ক কম্বল, একটি আরামদায়ক পোশাক, জেল আইস প্যাক, কাশির সিরাপ ইত্যাদি।,তবে এই উপহার দেওয়ার আগে একটি বিষয় মনে রাখা উচিত তা হলো ব্যক্তি কী পছন্দ করে এবং কী তাকে অসুস্থতার মাঝেও ভালো বোধ করাতে পারে। তাদের প্রিয় চায়ের ফ্লেভার কোনটি, প্রিয় খাবার কী, কিসে তাদের অ্যলার্জি আছে, তারা কী করতে পছন্দ করে- এসবই কেয়ার বাস্কেট দেওয়ার সময় মাথায় রাখতে হবে।,রংতুলির বক্স,অসুস্থতা অনেকসময়ই বিরক্তিকর লাগে বিশেষ করে যখন কোনো রোগের কারণে তাকে সবার থেকে আলাদা থাকতে হয়। এই সময়টায় সোশাল মিডিয়া বা Netflix এ সিনেমা দেখা ছাড়া তেমন কিছু করার থাকে না। তাই তাদের সময়কে কাজে লাগাতে সাহায্য করার জন্য, 'রংতুলির বক্স' হলো একটি আনন্দদায়ক এবং একই সঙ্গে সৃজনশীল উপহার যা তাদের অসুস্থতার দিনগুলো পার করতে সহায়তা করে। এই ঝুড়িতে স্কেচবুক, পেইন্ট, চারকোল এবং কালার পেন্সিল, পেইন্ট ব্রাশ, প্রাপ্তবয়স্কদের রঙিন বই ইত্যাদি থাকতে পারে।,চা বক্স,অসুস্থতার সময় গরম পানীয় সবসময় একজনকে ভালো অনুভূতি দিতে পারে। এটি উষ্ণ আলিঙ্গনের মতো যা খারাপ সময়ে কিছুটা হলেও স্বস্তি দেয়। আপনার অসুস্থ বন্ধু বা পরিবারের সদস্যরা কী পছন্দ করে তার উপর নির্ভর করে প্লেইন গ্রিন টি, ভেষজ চা, স্বাদযুক্ত চা এর মতো বিভিন্ন টি ব্যাগ তৈরি করা একটি দারুণ চিন্তাশীল উপহার। আপনার বন্ধু যদি একজন কফি পানকারী হয় তবে আপনি বাক্সটি বিভিন্ন স্বাদযুক্ত কফি দিয়েও পূরণ করতে পারেন।,বই,আপনার প্রিয়জনের সুস্থ হয়ে ওঠার সময়ে তাকে সাহস দিতে একটি চমৎকার উপন্যাস বা একটি উৎসাহজনক বই উপহার দিতে পারেন। যাতে তিনি বুঝতে পারে আপনি তার প্রতি কতটা যত্নশীল। বিভিন্ন কল্পকাহিনী তাদের অসুস্থতার কথা ভুলে যেতে অল্প সময়ের জন্য সাহায্য করবে। যদি কখনো আপনার বন্ধুকে প্রিয় বইয়ের কোনো কপি দেওয়ার কথা ভেবে থাকেন, তবে তা উপহার দেওয়ার এটিই উপযুক্ত সময়।,মিক্স টেপ,মিক্সটেপ দারুণ একটা উপহার। গানের সিডি দেওয়া সম্ভব না হলে একটি পছন্দের গানের প্লেলিস্ট বা ইউটিউব প্লেলিস্ট তৈরি করে তা দিতে পারেন।,খাবার,ঘরে তৈরি আরামদায়ক খাবার যেমন স্যুপ বা অন্যান্য তরলজাতীয় খাবার সবসময় সুস্থতা দান করতে সাহায্য করে। এটির মাধ্যমে বুঝা যায় যে, আপনি কেবল তাদের সম্পর্কেই ভাবছেন না বরং তারা কী পছন্দ করেন এবং কী পছন্দ করেন না সে ব্যাপারেও সচেতন।,প্রিয়জনের অসুস্থতার সময় তাদের পাশে থাকতে না পারাটা সবসময়ই খারাপ লাগার। আপনি যখন তাদের যত্ন নেওয়ার জন্য শারীরিকভাবে উপস্থিত থাকতে পারবেন না, তখন আপনি কীভাবে তাদের যত্ন নেন এবং তাদের ভালো থাকা নিয়ে উদ্বিগ্ন হন তা বোঝানোর জন্যই এসব প্রচেষ্টা নেওয়া যেতে পারে।,অনুবাদ করেছেন ফাবিহা বিনতে হক"
ফ্রুট পাঞ্চ মকটেল,"অসহ্য গরমে নিজেকে সতেজ রাখতে বেশি করে পানি বা ফলের জুস পান করুন। এখন সারা বছরই প্রায় সব রকম ফল পাওয়া যায়। ফল কিনে ঘরেই তৈরি করে নিতে পারেন ফ্রুট পাঞ্চ মকটেল। ফলের জুস আর ফলের টুকরো দিয়ে সহজেই এ মকটেল তৈরি করতে পারবেন।,উপকরণ,মালটার রস ১ কাপ, আনারসের রস ১ কাপ, লেবুর রস আধা কাপ, তরমুজ জুস ২ কাপ, বরফ কুচি ২ কাপ, আপেল টুকরো আধা কাপ, মালটা স্লাইস আধা কাপ, আঙুর টুকরো আধা কাপ, লেবু গোল করে কাটা ১টি, স্প্রাইট আধা লিটার।,প্রণালি,একটি বড় সাইজের বাটিতে বা জগে সব উপকরণ একসঙ্গে মিশিয়ে নিন। উপরে বরফের কুচি দিয়ে নেড়ে পরিবেশন করুন। গরমে নিজের জন্য বানাতে পারেন, আবার অতিথি আপ্যায়নেও মজাদার এ ফ্রুট পাঞ্চ মকটেল সবার ভালো লাগবে।"
লেমন গার্লিক চিকেন,"মুরগির মাংস রান্নায় ভিন্ন স্বাদ আনতে তৈরি করুন লেমন গার্লিক চিকেন। যা প্রতিদিনের মাংস রান্নায় আনবে ভিন্নতা।,উপকরণ,ফার্মের মুরগি এক থেকে দেড় কেজির ১টি, আদা বাটা ১ টেবিল চামচ, রসুন বাটা ১ টেবিল চামচ, সয়াসস ১ চা চামচ, লেবুর রস আধা কাপ, রসুন কোয়া ৫টি, চাট মসলা আধা চা চামচ, লবণ স্বাদমতো, কাঁচামরিচ বাটা ১ চা চামচ, গরম মসলা গুঁড়ো কোয়ার্টার চা চামচ, জিরা গুঁড়ো আধা চা চামচ, সরিষার তেল পরিমাণমতো, গুঁড়ো দুধ ১ চা চামচ, লেবুর খোসা গুঁড়ো আধা চা চামচ ও মধু ১ টেবিল চামচ।,প্রণালি,মুরগি কেটে পরিষ্কার করে ধুয়ে নিন। পানি ঝরিয়ে রসুন কোয়া আর লেবুর রস বাদে সব উপকরণ দিয়ে মাংস মেখে এক থেকে দেড় ঘণ্টা ফ্রিজে রেখে দিন। প্যানে বা কড়াইয়ে তেল গরম করে রসুন কোয়া দিন। মসলা-মুরগির মাংস দিয়ে নাড়ুন। ভাজার মধ্যেই মাংস লালচে হয়ে এলে লেবুর রস ছড়িয়ে মধু দিন। মাংস নরম হয়ে ভাজা হলে নামিয়ে নিন।"
কোল্ড বক্স স্যান্ডউইচ,"যারা নতুন চাকরিজীবন শুরু করেছেন, সকালে সময় মেলাতে গিয়ে অনেকেই হিমশিম খাচ্ছেন। তার ওপর নিজের স্বাস্থ্য ঠিক রাখতে আর বাইরের খাবার না খাওয়ার জন্য ঘর থেকেই লাঞ্চ নিয়ে যেতে হয়। তাই সহজভাবে তৈরি করা যায়, এমন লাঞ্চের রেসিপি দেওয়া হলো।,উপকরণ,ব্রাউন ব্রেড ৩ স্লাইস, টক দই ২ টেবিল চামচ, ক্রিম চিজ ২ টেবিল চামচ, গোলমরিচ আধা চা চামচ, পাপরিকা কোয়ার্টার চা চামচ, বিটলবণ আধা চা চামচ, শশা স্লাইস করা ১টি, গাজর স্লাইস ১টি, ক্যাপসিকাম স্লাইস অল্প, লেটুস পাতা ৪টি।,প্রণালি,টক দই, ক্রিম চিজ, গোলমরিচ, বিটলবণ, পাপরিকা একসঙ্গে মিশিয়ে নিন। এবার ব্রাউন ব্রেড এর ওপর লেটুস পাতা বসিয়ে একটিতে শশা, গাজর আর ক্যাপসিকাম সাজিয়ে ওপরে টক দই আর ক্রিম চিজের মিশ্রণ ছড়িয়ে দিন। এখন লেয়ার করে সাজান। লাঞ্চ বক্সে ভরে ফ্রিজে রাখুন। সালাদের সঙ্গে চিকেন সালামি দেওয়া যেতে পারে। সহজ এ কোল্ড বক্স স্যান্ডউইচ তৈরি করে রাখা যায় আগে।"
মূল্যস্ফীতির দিনগুলোতে মানসিক চাপ থেকে দূরে থাকার উপায়,"দ্রব্যমূল্যের ঊর্ধ্বগতি প্রতিদিনকার জীবনযাত্রায় সৃষ্টি করেছে এক টালমাটাল অবস্থা। আয়-ব্যয়ের সংযোগ ধরে রাখতে না পেরে অনেকেই ভুগছেন অশান্তিতে। অস্থিরতা আমাদের ভেতরে ঢুকিয়ে দিচ্ছে অনিশ্চিত ভবিষ্যতের ভয়। মৌলিক চাহিদাগুলো পূরণও এখন বেশ কঠিন হয়ে পড়েছে। এর সরাসরি প্রভাব পড়ছে আমাদের মানসিক স্বাস্থ্যেও।,আমেরিকান সাইকোলজিক্যাল অ্যাসোসিয়েশনের একটি জরিপে জানা গেছে, ৮৭ শতাংশ অংশগ্রহণকারী নিত্যকার জীবনের বেশিরভাগ মানসিক চাপের উৎসই হচ্ছে সাম্প্রতিক মূল্যস্ফীতি। এই মানসিক চাপ থেকে মুক্তি না পেলে দৈনন্দিন জীবন ক্রমশ হয়ে উঠবে আরও দুর্বিষহ।,চাপ থেকে কীভাবে নিজের মনকে কিছুটা হলেও দূরে সরিয়ে রাখা যায় তা নিয়েই আজকের এই লেখা।,ভ্যাসার কলেজের মনোবিজ্ঞানের অধ্যাপক মিশেল টুগাডে বলেন, 'মূল্যস্ফীতি সম্পর্কিত আতঙ্ক বা উদ্বিগ্নতা থেকে যেসব অস্থিরতা তৈরি হয়, কিছুটা বিরতি নিয়ে সেই অনুভূতিগুলোকে প্রথমে স্বীকার করতে হবে। নিজেকে বিভিন্ন প্রশ্ন করার মাধ্যমে এই অনুভূতিগুলোর মূলে পৌঁছাতে হবে।',তিনি আরও নির্দিষ্ট করে প্রশ্ন রেখে বলেন, 'এই উদ্বেগটা শরীরের কোথায় সবচেয়ে বেশি তৈরি হচ্ছে, আপনার পেটে, বুকে? এই বিষয়গুলো নিশ্চিত করতে হবে।',এছাড়াও তিনি যে বিষয় বা ঘটনাগুলো এই উদ্বেগকে জাগিয়ে তোলে, সেগুলো চিহ্নিত করতে পরামর্শ দেন। হতে পারে টেলিভিশনে দেখা কোনো সংবাদ বা বাজারে গিয়ে কোনো নতুন মূল্যবৃদ্ধি সম্পর্কে জানা।,'একটানা উদ্বিগ্ন অবস্থায় থাকলে তা সরাসরি দেহ ও মনে বিকট প্রভাব ফেলে,' যোগ করেন তিনি।,নিজের মানসিক অবস্থা সম্পর্কিত এই মূল্যায়নটি মননশীলতা চর্চার একটি উপায়। এই চর্চার মাধ্যমে আমরা অতিরিক্ত দুশ্চিন্তা করা থেকে দূরে সরতে পারি এবং বাস্তব পরিস্থিতি সম্পর্কে একটি পরিষ্কার ধারণা পেতে পারি।,টুগাডের মতে, যদি আমাদের মানসিক চাপ বা উদ্বিগ্নতার মূল কারণটি খুঁজে বের করা হয়, তাহলে সমস্যা সমাধানের দিকে অনেকটা এগিয়ে যাওয়া যায়।,এছাড়াও নিজের মনোযোগ কিছুটা সরিয়ে আনার মাধ্যমে মানসিক চাপ থেকে তাৎক্ষণিক মুক্তি মেলে। হতে পারে প্রিয় কোনো সিনেমা দেখা বা ঘরের কাজ করা বা শখের কোনো কাজ যেমন গান গাওয়া, ছবি আঁকা ইত্যাদি। মূলত এমন কিছু করা, যাতে বেশি চিন্তাভাবনা করতে না হয়। মনকে কিছুটা বিশ্রাম দেওয়াই এই চাপমুক্তির মূল পদ্ধতি। এই পদ্ধতি ব্যক্তিভেদে একেকজনের ক্ষেত্রে একেকরকম হতে পারে। নিজের মতো করে সেই পদ্ধতিটি বেছে নিতে হবে। যদি খুব বেশি উদ্বেগ অনুভব করেন, তবে তৎক্ষণাৎ এমন কোনো কাজে লেগে পড়তে হবে, যাতে মস্তিষ্ক আর ক্লান্ত বোধ না করেন।,ইংরেজি পরিভাষায় বলা চলে, মাইক্রো-মোমেন্টস অব জয়। বাংলা করলে দাঁড়ায়, আনন্দের অনু-ক্ষণ। শুনতেই বেশ খুশি খুশি আমেজ চলে আসে যেন। মানসিক চাপ থেকে মুক্তি পেতে এই কাজের বিকল্প নেই। সমস্যার বন্ধনে নিজেকে অনেক বেশি বেঁধে না রেখে ক্ষুদ্র ক্ষুদ্র আনন্দের মুহূর্ত সৃষ্টি করতে হবে। বয়ে যাওয়া বাতাসের সঙ্গে নিজেকেও বইতে দিতে হবে। টুগাডের মতে, ছোট ছোট বিষয়ের দিকে খেয়াল করতে হবে, যা কিনা বড় সুফল বয়ে আনবে। সূর্যাস্ত দেখা, কোনো এক অলস বিকেলে নদীর ধারে বসে থাকা, চাঁদের আলোয় স্নান– যেকোনো মুহূর্তই হতে পারে এমন আনন্দের অনু-ক্ষণ।,সর্বোপরি নিজের সঙ্গে সদয় হতে হবে। নিজেকে কখনো অতিরিক্ত চাপের মধ্যে রাখা চলবে না। তা জীবনে যত বড় সমস্যাই আসুক না কেন। নিজের মানসিক সুস্থতাকে সর্বাগ্রে রাখতে হবে। টুগাডে এক্ষেত্রে নিজের সঙ্গে নিজের ইতিবাচক স্পর্শের চর্চা করতে বলেন। এক্ষেত্রে অক্সিটোসিন নির্গত হয়, যা কিনা স্নায়বিক স্থিরতায় সাহায্য করে।,লস অ্যাঞ্জেলসের ক্লিনিক্যাল মনোবিজ্ঞানী অ্যাইমি মার্টিনেজ বলেন, 'আমি যখন ভবিষ্যৎ নিয়ে উদ্বিগ্ন হয়ে পড়ি, তখন আমি নিজেকে বর্তমানে পুনর্কেন্দ্রীভূত করি এবং আমার নিয়ন্ত্রণের মধ্যে থাকা বিষয়গুলোতে মন দেবার চেষ্টা করি।',আয়-ব্যয়ের বিষয়ে এই পদ্ধতিটি কাজে লাগতে পারে আমাদের জমানো টাকার ক্ষেত্রে। মূল্যস্ফীতির সঙ্গে তাল মিলিয়ে সাধ্যমতো বাজেট তৈরি করা একটি ভালো উপায় হতে পারে। যেসব সেবা বা পণ্য ততটা জরুরি নয়, সেগুলো বাদ দেওয়া যায়। কিছুটা মিনিমালিজমের চর্চা এক্ষেত্রে সমাধান হতে পারে। মূলত 'আয় বুঝে ব্যয় নীতি' অবলম্বন করতে হবে।,প্রশান্তি, কৃতজ্ঞতা ও আনন্দের ছোট বুদবুদগুলো আমাদের সবসময়ই ঘিরে থাকে। শুধু উদ্বেগ আর অশান্তির দিকে এত বেশি মনোযোগ দিয়ে ফেলি যে এসব বিষয়ের দিকে তাকিয়ে দেখা হয় না। এই ইতিবাচক অনুভূতিগুলোর নিয়মিত চর্চা আমাদের অনেকটাই চাপমুক্ত রাখতে পারে। এতে করে সমস্যা দূর হয়ে যাবে না, মূল্যস্ফীতিও উধাও হবে না– শুধু আমাদের মনটা যথাসাধ্য কম অসুস্থ হবে। আর সবসময় মনে রাখতে হবে, সব সময়ই কেটে যায়– ভালো-মন্দ, যাই হোক না কেন। বাজে সময়টাও একদিন কেটে গিয়ে সুদিনের সুগন্ধ বয়ে আসবে। সেই সুদিনের অপেক্ষায় শান্তমনে অপেক্ষা করা ছাড়া মানুষের হাতে আর কোনো উপায় থাকে না।,গ্রন্থনা করেছেনঅনিন্দিতা চৌধুরী"
"মন খারাপ একটি অনুভূতি, বিলাসিতা নয়","একটু বুদ্ধি বিবেচনা হওয়ার পর কম বেশি সবারই মানসিক জটিলতা তৈরি হয়। তবে এক্ষেত্রে কেউ কেউ সেসব নিজেরাই সামলে নেন। কেউ আবার সামলাতে পারেন না।,সময়ের সঙ্গে জীবনের পরিধি বাড়ে, জটিলতা বাড়ে, কিন্তু এই সোশ্যাল মিডিয়ার যুগে মানুষ যেন হয়েছে আরও আত্মকেন্দ্রিক।,তাই কারো মন খারাপ, চিন্তা, অবসাদ ইত্যাদিকে সমাজের এক স্তর বিলাসিতা হিসেবে দেখেন এবং মনে করেন, করুণা কিংবা আগ্রহ পাওয়ার জন্য এসব করা হয়।,তাই অনেকেই যথাসময়ে সমস্যার গুরুত্ব বোঝেন না। বিশেষজ্ঞের সাহায্য নেন না। এরপর এই মনস্তাত্ত্বিক অসুবিধা যখন নিয়ন্ত্রণের বাইরে চলে যায়, তখন নড়েচড়ে বসেন শুভাকাঙ্ক্ষীরা।,নিজের এবং অন্যের মন ভাল রাখতে, এই অন্ধবিশ্বাস থেকে নিজেদের মুক্ত করতে হবে। হোক নিজের মন খারাপ কিংবা চারপাশে কারো। যদি অবসাদে ভুগতে দেখেন, তাহলে বিষয়টায় গুরুত্ব দেওয়া প্রয়োজন।,একটানা বেশ কিছুদিন একই রকম দুশ্চিন্তা বা মনঃকষ্ট অনুভূত হলে বা মাথায় ঘুরলে কিংবা  আকস্মিক কোনো পরিবর্তন লক্ষ করলে সমস্যার শুরুতেই যদি তা বুঝতে পারেন, তাহলে ভবিষ্যতে জটিলতা তৈরি হওয়া সহজেই আটকানো সম্ভব। বেশিরভাগ মানসিক জটিলতাই তার অস্তিত্ব জানান দেয় কিছু সূক্ষ্ম আচরণগত পরিবর্তনের মাধ্যমে। এই পরিবর্তনগুলো আপাতদৃষ্টিতে এতটাই সাধারণ যে তার গুরুত্ব বোঝা কঠিন। হঠাৎ খিটখিটে হয়ে যাওয়া, রাগ নিয়ন্ত্রণ করতে না পারা, হঠাৎ কেঁদে ফেলা বা চুপচাপ হয়ে যাওয়া অর্থাৎ আবেগের অতিরিক্ত বহিঃপ্রকাশ বা আবেগহীনতা, দু'টোই মানসিক অসুস্থতার ইঙ্গিতবাহী। এই ধরনের সমস্যা সহজ কিছু কগনিটিভ থেরাপি বা কাউন্সেলিংয়েই ঠিক হয়ে যায়। তবে তার জন্য সঠিক সময়ে বিশেষজ্ঞের সাহায্য প্রয়োজন।,অনেকেই পরিজন, বন্ধু-বান্ধবদের সঙ্গে এই ধরনের সমস্যার কথা আলোচনা করেন। এতে বেশির ভাগ ক্ষেত্রেই 'সব ঠিক হয়ে যাবে' এরকমের কথা শুনতে হয়। এছাড়াও ভুল ব্যাখ্যা বের হওয়ার আশঙ্কা থাকে বা পরিচিত হলে স্বাভাবিকভাবেই জাজমেন্টের প্রশ্ন আসে। নিরপেক্ষ অভিব্যক্তি পেতে হলে অপরিচিত কারো সাহায্য নেওয়া তুলনামূলক ভাল।,একটা কথা সবার বেশ পরিচিত, 'আমরা সোশ্যাল মিডিয়াতে ততটুকুই দেখি বা জানি, আরেকজন যতটুকু জানাতে চায়!' সপ্তাহে ৭ দিন ৭টি রেস্টুরেন্ট ইন্টেরিয়রের ছবি দেখে যদি আপনার মনে হয় কেউ বেশ ধনী কিংবা স্মোকি চোখ সাজানো দেখে যদি মনে করেন সে কাঁদতে কিংবা রাত জাগতে জানে না সেটাও ভুল। এসব তুলনা কিংবা অহেতুক চিন্তা তৈরি করে ইনফেরিওরিটি কমপ্লেক্স। এই সমস্যায় ভুগে নিজেরাই নিজেদের জীবনে জটিলতা তৈরি করেন অনেকেই। জটিলতা ভয়ানক আকার ধারণ করলে, তাদের আচরণগত পরিবর্তন ধরা পড়ে। এই পরিবর্তন যারা খেয়াল করতে পারেন তাদের শুভাকাঙ্ক্ষী বলা যেতে পারে। কিন্তু এই সংখ্যা নিতান্তই কম।,কিন্তু মানবিক বিবেচনায় এই মন খারাপ কে অবজ্ঞা করার মানসিকতা বাড়িয়ে দিচ্ছে প্রাণনাশের হুমকি।,করণীয়ঃ,জীবনকে মনে করতে হবে একটি মিষ্ট্রি বক্স। বার্থডে বা বিশেষ দিবসের জন্য আমরা যেই সারপ্রাইজ পাই সেটার র‌্যাপিং খুলতে আমাদের খুব ভালো লাগে। আগ্রহ থাকে ভেতরে কী আছে জানার। জীবনও ঠিক তাই। বলা হয়, স্রষ্টা প্রতিটি সকালে এই বিশ্বব্রহ্মাণ্ডকে পুনর্জন্ম দেন। তাই প্রতিটা দিনই জীবনে নতুন নতুন গল্প নিয়ে আসে। সবদিন এই গল্প সবার জন্য সুন্দর না হলেও, কোনো কোনো দিন সুন্দর। সেটার জন্যও ধৈর্য ধরতে হবে। এছাড়া বাড়াতে হবে সেরোটোনিন ক্ষরণ। সেরোটোনিন কে বলা হয় সুখের হরমোন বা হ্যাপি কেমিক্যাল। এছাড়াও, মস্তিষ্কের কর্মদক্ষতা বাড়াতে যে কয়েকটি নিউরোট্রান্সমিটার খুব গুরুত্বপূর্ণ এরমধ্যে সেরোটোনিন একটি।,সেরোটোনিন উৎপাদনে যে বিষয়গুলো বাধা হয়ে দাঁড়ায়, তারমধ্যে অন্যতম রাগ, কাউকে দোষারোপ করা, অহমিকা থাকা, যেকোনো বিষয় নিয়ে অভিযোগ করা, যেকোনো ধরনের ডিস্ট্রাকশন বা বাঁধা (বারবার নোটিফিকেশন চেক করা, বা কোন কাজের মধ্যে মোবাইলে কথা বলা) ।,তাহলে কী হতে পারে সেরোটোনিন বৃদ্ধির সহায়ক? জেনে নিই সেরোটোনিন বৃদ্ধির কিছু উপায়,১) সকালে ব্যায়াম করার মাধ্যমে অথবা দিনের যেকোনো সময় ব্যায়াম করলে একটি ভারসাম্যপূর্ণ সেরোটোনিন লেভেল বজায় থাকে।,২) সকালে সূর্যের আলো সেরোটোনিন উৎপাদনে সাহায্য করে।,৩) হাসিখুশি থাকলে স্ট্রেস হরমোন কম ক্ষরিত হয়, সেরোটোনিন উৎপাদন বাড়ে।,৪) শরীর ম্যাসাজ করালেও সেরোটোনিন বাড়ে।,৫) প্রোটিনসমৃদ্ধ খাবার যেমন প্রতিদিন একটা ডিম কিংবা মাছ-মাংস, ছোলা ডাল ইত্যাদি সেরোটোনিনের মাত্রা বাড়ায়।,৬) ধর্মীয় গ্রন্থ তেলাওয়াত করলে বা শুনলে সেরোটোনিন লেভেল বৃদ্ধি পায়।,ব্যস্ত এই জীবনে দাঁড়িয়ে কারো কথা শোনার সময় পাওয়া হয়ত বেশ মুশকিল। কিন্তু কারো মন খারাপ বুঝলে, দুর্বলতা জানলে বা কষ্টের সময়ে একটু সহানুভূতিশীল হওয়া হয়তো অসম্ভব না। খেয়াল করতে হবে, মন খারাপ একটি অনুভূতি, বিলাসিতা নয়।"
টক মিষ্টি পেয়ারার জেলি,"ঘরেই তৈরি করুন খুব সহজেই পেয়ারার জেলি। সুস্বাদু এই জেলির টক মিষ্টি স্বাদ সব বয়সের সবার পছন্দ হবে।,উপকরণ,পাকা পেয়ারা ৬টি, চিনি দেড় কাপ, লেবুর রস আধা কাপ, দারচিনি এলাচ একটি করে, খাবারের রং এক চিমটি (ইচ্ছেমতো)। পানি পরিমাণ মতো, সুতি কাপড়।,প্রণালি,পেয়ারা ধুয়ে ছোট টুকরো করে হাড়িতে নিন, পরিমাণ মতো পানি, দারচিনি এলাচ দিয়ে সেদ্ধ হতে দিন। পেয়ারা নরম হয়ে এলে নেড়ে চেড়ে গলিয়ে ফেলুন। এবার সুতির কাপড়ে ঢেলে ছেকে নিন। ভালো ভাবে চিপে নিতে হবে। স্বচ্ছ এ পেয়ারার রসে লেবুর রস, চিনি এবং খাবারের রঙ দিয়ে নাড়ুন। চুলায় এ মিশ্রণ নেড়ে নেড়ে জ্বাল দিন। ঘন আর আঠালো হয়ে এলে নামিয়ে ঠাণ্ডা করুন। নাশতা বা টিফিন পেয়ারার জেলি খেতে বেশ।"
দই মাখা ইলিশ,"দাম চড়া হলেও ইলিশ মাছ না খেলেই নয়। যেহেতু আমরা মাছে-ভাতে বাঙালি, সেহেতু মাছের স্বাদ নেওয়ার জন্য আমরা সব সময় তৈরি। আর সেটা যদি হয় ইলিশ, তাহলে তো কোনো কথাই নেই। বর্ষায় ইলিশ রান্নার আয়োজন থাকে ঘরে ঘরে। দাম চড়া হলেও ইলিশ খাওয়ার লোভ সামলানো কঠিন।,দই মাখানো ইলিশ রান্নার জন্য যা লাগবে,মাঝারি সাইজের ইলিশ মাছ ১টি, পেঁয়াজ বাটা ১ টেবিল চামচ, রসুন বাটা ১ চা চামচ, আদা কোয়ার্টার চা চামচ, দই ২ টেবিল চামচ, সরিষা বাটা আধা চা চামচ, হলুদ-মরিচ গুঁড়ো আধা চা চামচ করে, জিরা গুঁড়ো আধা চা চামচ, কাঁচামরিচ আস্ত ৪-৫টি, নারকেল বাটা ২ চা চামচ, লবণ স্বাদমতো, সরিষার তেল পরিমাণ মতো।,রান্নার পদ্ধতি,মাথা-লেজ বাদে মাছ টুকরো করে ধুয়ে নিন। দই মেখে রেখে দিন। এবার হাঁড়িতে তেল গরম করে সব উপকরণ এক এক করে দিয়ে কষিয়ে নিন, মাখানো মাছ দিয়ে নাড়ুন। অল্প পানি দিয়ে লবণ-কাঁচামরিচ ছিটিয়ে ঢেকে রাখুন হালকা আঁচে। তেল উঠে মাখা মাখা হয়ে এলে নামিয়ে নিন। স্বাদ নিন দই মাখা এই ইলিশের।"
মশার কামড় থেকে রক্ষা করতে পারে যে ৪ রং,"তোমরা তো জানোই এই সময়ে মশার উৎপাত বেশি। ডেঙ্গুর প্রকোপও বেড়েছে। কিন্তু, কোনো বিশেষ রং কি মশা বা কীটপতঙ্গের থেকে রক্ষা পেতে সহায়তা করে? চলো দেখে নিই কী বলছেন গবেষকরা।,আচ্ছা এমন হলে কেমন হতো বলতো, যদি আমাদের পরা পোশাক মশা তাড়াতে সাহায্য করে। এটি খুব ভালো হতো তাই না? একদল গবেষক এটি নিয়ে গবেষণা করেছেন। তারা বলছেন, ইয়োলো ফিভারের মশা (এডিস এজিপ্টি) কীভাবে রঙের প্রতি সাড়া দেয়। ওই গবেষণায় দেখা গেছে, মশারা কিছু রং পছন্দ করে এবং কিছু রং অপছন্দ করে। এই রং পছন্দের বিষয়টি শুধুমাত্র কার্বন-ডাই-অক্সাইডের (CO2) উপস্থিতিতে বিদ্যমান। তোমরা তো জানোই আমরা শ্বাস নেওয়ার সময় কার্বন-ডাই-অক্সাইড ত্যাগ করি।,গবেষণার প্রধান লেখক জেফ রিফেল বলেছেন, আমাকে করা সবচেয়ে সাধারণ প্রশ্নগুলোর একটি হলো- মশার কামড় থেকে রক্ষা পেতে আমরা কী করতে পারি? গবেষণার ফলাফল অনুযায়ী, পোশাকের রং এবং নতুন মশা-প্রতিরোধী প্রযুক্তির বিকাশে সম্ভাবনা দেখা গেছে।,কোনো রং কি মশাকে আকর্ষণ করে?,গবেষণায় দেখা গেছে, মশারা লাল, কমলা, কালো এবং সায়ান রং পছন্দ করে। যা দৃশ্যমান আলোর বর্ণালীতে সবুজ এবং নীলের মধ্যে থাকে। কিন্তু, তোমাদের হয়তো প্রশ্ন জাগতে পারে, গবেষকরা কীভাবে এটা জানল। রিডার্স ডাইজেস্টের প্রতিবেদনে বলা হয়েছে, এজন্য গবেষকরা একটি অত্যাধুনিক ল্যাব তৈরি করেন। এটি নিয়মিত ফিল্টার করা বাতাস এবং মশা দিয়ে পূর্ণ করো হতো। তারপর তারা কার্বন-ডাই-অক্সাইড পাম্প করে ল্যাবের মধ্যে রাখা রঙিন বস্তুগুলোতে মশার প্রতিক্রিয়া রেকর্ড করেন।,লাল,লাল রং মশাকে সবচেয়ে বেশি আকর্ষণ করেছে। তুমি হয়তো অবাক হবে, আমাদের ত্বক কিন্তু লাল রঙের আভা দেয়। এক্ষেত্রে ত্বকের টোন বা শেড কী তা বিবেচ্য নয়। আর বিষয়টি মশার কাছে সুস্বাদু লাল ট্রিটের মতো।,কমলা,মশা দীর্ঘ-তরঙ্গদৈর্ঘ্যের রঙে সাড়া দেয় এবং লাল রঙের সঙ্গে কমলার অনেক মিল আছে। যখন গবেষকরা ল্যাবে দীর্ঘ-তরঙ্গদৈর্ঘ্যের রং সরাতে ফিল্টার ব্যবহার করেন, তখন মশারা তাতে আগ্রহ দেখায়নি। এমনকি মানুষের হাত দিয়েও পরীক্ষা করা হয়।,কালো,কালো রং মশার খুব প্রিয়। মশারা গাঢ় রংয়ের প্রতি আকৃষ্ট হয়। ১৯৪০ সালে গবেষকরা দেখিয়েছিলেন, সাদার ওপর মশা একটি কালো রেখাকেও অনুসরণ করতে পারে। যদিও কালোর তরঙ্গদৈর্ঘ্য নেই, কারণ প্রযুক্তিগতভাবে এটি কোনো রং নয়। তবে এটি তাপ শোষণ করে, যা মশারা পছন্দ করে।,সায়ান,ল্যাবে মশা সায়ান রঙের বস্তুর কাছে উড়েছিল। যদিও দৃশ্যমান আলোর বর্ণালীতে সায়ান নীল এবং সবুজের মধ্যে থাকে। এ কারণে মশারা কোনো পছন্দ দেখায়নি।,কোন রং মশা তাড়ায়,ওই গবেষণায় দেখা গেছে, মশারা নীল, সবুজ, বেগুনি এবং সাদা রঙে আগ্রহ দেখায়নি। তবে মস্কিটো জো-এর প্রযুক্তিগত পরিষেবার পরিচালক ডেভিড প্রাইস বলেন, মশার কামড় এড়াতে স্বতন্ত্র প্রতিরক্ষা হিসেবে এই রঙের পোশাক পরা যথেষ্ট নয়।,মশা যেসব রং এড়িয়ে চলে,নীল,গবেষণায় মশার অপ্রিয় রং ছিল নীল। যদিও রং কতটা গাঢ় তা একটি গুরুত্বপূর্ণ বিষয়। উদাহরণস্বরূপ নেভি ব্লু তাপ শোষণ করে, যা মশাকে আকর্ষণ করে। এজন্য হালকা রঙের পোশাক পরার পরামর্শ দেন প্রাইস।,সবুজ,গবেষকরা ল্যাবের বাইরে মানুষের হাত নিয়েও পরীক্ষার ফল নিশ্চিত করেন। মশা মানুষের খালি হাতে আগ্রহ দেখিয়েছিল, কিন্তু গবেষকরা যখন সবুজ গ্লাভস পরান তখন মশাগুলো উড়ে যায়।,বেগুনী,আলোর বর্ণালীতে দৃশ্যমান যে কোনো রঙের কম তরঙ্গদৈর্ঘ্যর একটি বেগুনী। তাই এটি অবাক করা বিষয় নয় যে, মশারা এই রং পছন্দ করেনি। কারণ আমাদের ত্বকের দীর্ঘ-তরঙ্গদৈর্ঘ্যের লাল এবং কমলা রঙের প্রতি মশার ভালোবাসা বেশি।,সাদা,ওই গবেষণা ল্যাবে সাদা ছিল নিয়ন্ত্রণ বস্তু, অর্থাৎ গবেষকরা তুলনা করার জন্য একটি সাদা বস্তুর সঙ্গে ল্যাবের প্রতিটি রংকে যুক্ত করেন। এমনকি ল্যাবে কার্বন-ডাই-অক্সাইড থাকা সত্ত্বেও মশারা তাদের পছন্দসই রঙের মুখোমুখি হলেও সাদা বস্তুটি এড়িয়ে চলে।,সূত্র: ওয়াশিংটন বিশ্ববিদ্যালয়ের প্রতিবেদন, নাসা, ডেভিড প্রাইস"
যেভাবে রাঁধবেন চিকেন বিরিয়ানি,"ছোট-বড় সবার খুব পছন্দের খাবার বিরিয়ানি। ছুটির দিনগুলোয় খাবার নিয়ে ছোটদের আলাদা আবদার তো থাকেই। তাই তাদের মন খুশি রাখতে তৈরি করুন চিকেন বিরিয়ানি।,উপকরণ,মুরগির মাংস টুকরো করা ১টি, আদা-রসুন বাটা দেড় চা চামচ করে, কাঁচামরিচ বাটা আধা চা চামচ, পেঁয়াজ বাটা ২ টেবিল চামচ, জিরা গুঁড়ো আধা চা চামচ, গরম মসলা গুঁড়ো আধা চা চামচ, পোস্ত দানা বাটা ১ চা চামচ, দুধ আধা কাপ, জাফরান ১ চিমটি, টকদই ১ টেবিল চামচ, বাদাম কুচি ১ টেবিল চামচ, কিশমিশ ১ চা চামচ, পেঁয়াজ বেরেসতা ১ কাপ, লবণ স্বাদমতো, তেল বা ঘি পরিমাণ মতো, পোলাওর চাল আধা কেজি, তেজপাতা, দারুচিনি, এলাচ ২টা করে, কাঁচামরিচ ৭-৮টি, চিনি অল্প, পানি পরিমাণ মতো।,প্রণালি,মুরগির টুকরো ধুয়ে দইসহ সব মসলা মেখে ঢেকে রাখুন। পোলাও আলাদা রান্না করে নিন। দুধের মধ্যে জাফরান ভিজিয়ে রাখুন। এবার কড়াইয়ে তেল বা ঘি গরম করে মাখানো মাংস দিন, ভালোভাবে কষিয়ে ভাজুন, পেয়াজ বেরেসতা, চিনি ও লবণ ছিটিয়ে দিন। অল্প পানি দিয়ে ঢেকে রাখুন। মাংস  পোলাও হয়ে এলে পোলাও ভাগে ভাগে সরিয়ে মাংস দিন, ওপরে বেরেসতা, জাফরান ভেজানো দুধ ছড়িয়ে বাদাম কুচি, কিশমিশ ও কাঁচামরিচ ছিটিয়ে ঢেকে রাখুন ১৫ মিনিট।"
নির্ঘুম রাত মানুষকে অসামাজিক ও স্বার্থপর করে: গবেষণা,"নির্ঘুম রাত মানুষকে আরও বেশি স্বার্থপর ও অসামাজিক করে তোলে। সম্প্রতি যুক্তরাষ্ট্রে পরিচালিত এক গবেষণায় এ তথ্য উঠে এসেছে।,যুক্তরাষ্ট্রের গবেষকদের দ্বারা পরিচালিত ওই গবেষণায় দেখা গেছে, মাত্র এক ঘণ্টার বিশ্রামের অভাবে স্বজন বা কাছের বন্ধুদের সাহায্য করার আগ্রহ কমে যায়।,গার্ডিয়ানের প্রতিবেদনে এ তথ্য জানানো হয়েছে।,গবেষক দল লক্ষ করেছেন যে, একটা বাজে রাত সামাজিক আচরণের সহায়ক মগজের সেই অংশটির কার্যকারিতা কমিয়ে দেয়।,গবেষণার সহ-লেখক ক্যালিফোর্নিয়া বিশ্ববিদ্যালয়ের অধ্যাপক ম্যাথু ওয়াকার বলেছেন, 'আমরা আবিষ্কার করলাম যে, ঘুম হারানো অসামাজিক আচরণের মাত্রা বাড়ায়। মানুষের ভেতর পারস্পারিক সাহায্যের মনোভাবকে কমিয়ে আনে। একভাবে বলতে গেলে, আপনি যত কম ঘুমাবেন, তত কম সামাজিক এবং তত বেশি স্বার্থপর হয়ে উঠবেন।',পিএলওএস জার্নালের এক লেখায় দলটির মন্তব্য, দীর্ঘমেয়াদি ঘুমহীনতা সামাজিক বাঁধনের ও অন্যের জন্য ত্যাগ স্বীকারের প্রবণতা যা সামাজিকভাবে গড়ে উঠে সেটির ক্ষতিসাধন করতে পারে।,গবেষক দলটি 'সেলফ রিপোর্টেড অলট্রুইজম কোয়েশ্চেনিয়ার' মাধ্যমে ১৬০ জনের অংশগ্রহণকারীর মধ্যে অন্যদের সহযোগিতা করার মানসিকতা পরীক্ষা করেন। এক রাত ঘুমানোর পর অংশগ্রহণকারীরা প্রশ্নের উত্তর দেন। প্রশ্নগুলো ছিল এমন যে, 'আমি সাহায্য করা বাদ দেবো', 'আমি তাদের এড়িয়ে যাবো'।,গবেষক দল ২৪ জন অংশগ্রহণকারীর উত্তরে খেয়াল করেন যে, ক্লান্ত অবস্থায় নিজ থেকে অন্যকে সাহায্য করার উৎসাহ শতকরা ৭৮ ভাগ কমে আসে।,দলটি সেই অংশগ্রহণকারীদের মস্তিষ্ক স্ক্যান করে দেখেন নির্ঘুম রাত 'সোশাল কগনিটিভ ব্রেন নেটওয়ার্ক' এর কার্যকারিতা কমিয়ে দেয়। এই অংশটি সামাজিক আচরণের সঙ্গে যুক্ত। অংশগ্রহণকারীরা বন্ধু ও পরিবারকে সাহায্য করার ক্ষেত্রে এমন উদাসীন ছিলেন, যেন তারা একেবারে অচেনা।,ওয়াকার বলেন, 'ঘুমের অভাব অন্যকে সাহায্য করার উৎসাহে ভাটা ফেলে, হোক সে কোনো অচেনা আগন্তুক অথবা কোনো নিকটাত্মীয়। এতেই বোঝা যায়, নির্ঘুম সময় অসামাজিক এবং অসহযোগিতা পরায়ণ আচরণ উস্কে দেয়। যা বৃহত্তর ও সার্বজনীন প্রভাব রাখে।',পরার্থপরতা বলে বাস্তব জগতে আসলেও কিছু আছে কিনা, তা নির্ধারণ করার জন্য দলটি আমেরিকায় ঘড়ির কাঁটা এক ঘণ্টা এগিয়ে দেওয়ার আগের ও পরের সময়কালে ৩ মিলিয়ন দাতব্য সহায়তার পার্থক্য দেখতে পান। ঘড়ির কাঁটা সৌরসময়ে এক ঘণ্টা এগিয়ে আনার অর্থ একঘণ্টা কম ঘুমানো। তারা এই পরিবর্তনের পর দাতব্য সহায়তায় ১০ শতাংশ কম দেখতে পান।,গবেষক দলের সহ-লেখক ওয়াকারের ভাষ্য, 'আমাদের গবেষণায় প্রচুর প্রমাণ সংযুক্ত আছে। যাতে দেখা যায় অপর্যাপ্ত ঘুম শুধু একজন ব্যক্তির মানসিক ও শারীরিক ক্ষতিই করে না বরং ব্যক্তিক বন্ধনকে এবং জাতির সামগ্রিক পরার্থপর অনুভূতিকেও দুর্বল করে।','আমাদের সব গবেষণা থেকে পাওয়া ইতিবাচক ব্যাপারটি হলো, ঘুম যখন চাহিদামাফিক ও পর্যাপ্ত হয়, অন্যকে সাহায্য করার স্পৃহা তখন আবার ফিরে আসে। তবে বিশেষভাবে লক্ষণীয় যে, সহযোগিতার ক্ষেত্রে শুধু ঘুমের সময়ব্যপ্তিটি একমাত্র প্রাসঙ্গিক বিষয় নয়। আমরা সবচেয়ে প্রাসঙ্গিক যে ফ্যাক্টরটি পেয়েছি তা হলো ঘুমের গুণগত মান ঘুমানোর সময়ের দৈর্ঘ্যের চেয়েও বেশি গুরুত্বপূর্ণ।',এ বিষয়ে অক্সফোর্ড বিশ্ববিদ্যালয়ের 'স্লিপ অ্যান্ড সারকেডিয়ান নিউরোসায়েন্স ইন্সটিটিউটের পরিচালক অধ্যাপক রাসেল ফস্টার বলেন, 'এটিই প্রথম গবেষণা যেটি দ্ব্যর্থহীনভাবে দেখালো যে, ঘুমের অভাব ব্যক্তি পারস্পারিক সহযোগিতার মনোভাব কমিয়ে দিতে পারে।',তিনি বলেন, 'সমাজের সব পর্যায়ে মানুষের জন্য এ তথ্যগুলো প্রযোজ্য, তবে সুনির্দিষ্টভাবে প্রযোজ্য আমাদের রাতের শিফট, ফ্রন্টলাইন কর্মীদের জন্য। ডাক্তার, নার্স ও পুলিশ অধিকাংশ সময়ই বেশি ক্লান্ত থাকেন। এই গবেষণার তথ্য অনুসারে প্রতিকূল ও প্রয়োজনীয় পরিস্থিতিতে তাদের সহযোগিতাসূচক সামর্থ্য হয়ত কমে যেতে পারে।',অনুবাদ করেছেন মাহমুদ নেওয়াজ জয়"
জিম ব্যাগে যা রাখবেন,"বর্তমানে সবাই স্বাস্থ্য সচেতন। সুস্বাস্থ্য ও আকর্ষণীয় শরীর গঠনের জন্য বিশেষ করে তরুণ তরুণীদের মধ্যে সচেতনতা বেড়েছে। সেজন্য অনেকেই নিয়মিতই জিমে ছুটছেন। সঠিক ডায়েট আর একজন জিম ট্রেইনারের তত্ত্বাবধানে থেকে যে কেউ তার কাঙ্ক্ষিত লক্ষ্যে পৌঁছতে পারে।,'জিম জোন বিডি' জিমের ট্রেনার রওশন রউফ বলেন, 'দেহকে সুগঠিত করতে নিয়মিত জিমে এসে অধ্যবসায়ের বিকল্প নেই। তাই নিয়মিত অনুশীলন করতে হবে। প্রথম দিকে হয়তো ক্লান্তি লাগবে। তবে নিয়মিত পুষ্টিকর খাবার এবং রুটিন মেনে অনুশীলন চালিয়ে যেতে হবে।',তিনি বলেন, 'জিমে ব্যায়াম করার জন্য অনেক ইনস্ট্রুমেন্ট থাকে। তবে বাসা থেকে বেশ ভালো কয়েকটা জিনিস সঙ্গে নিয়ে আসা ভালো। সুবিধার জন্য একটি ব্যাগ সবসময় নিজের কাছে রাখবেন। এতে তোয়ালে, পানির বোতল ইত্যাদি প্রয়োজনীয় জিনিসগুলো রাখতে পারেন। এতে জিমের প্রতি স্পৃহা বাড়ে। ',জিম ব্যাগে কী কী রাখলে অনুশীলনকালীন সময় কাজে আসবে তা তিনি দ্য ডেইলি স্টারকে জানান।,ডিওডারেন্ট,জিম করা বেশ পরিশ্রম সাধ্য কাজ। এতে করে শরীরের ঘাম ঝরে। সেই ঘাম থেকে সৃষ্টি হতে পারে দুর্গন্ধ। তাই অস্বস্তিকর পরিস্থিতি এড়াতে ব্যাগে ডিউডারেন্ট রাখা জরুরি।,পানির বোতল,জিমে অনুশীলনকালীন সময়ের মাঝে তৃষ্ণা পেলে দুই চুমুক পানি খেতে পারেন। পানিতে মিশিয়ে নিতে পারেন সামান্য রক সল্ট এতে করে ক্লান্তি কিছুটা হলেও কমবে।,কেডস বা জুতা,জিমের জন্য আলাদা জুতা রাখা ভালো। বাইরের জুতা পরে জিম ইন্সট্রুমেন্ট ব্যবহারের অনুমতি দেওয়া হয় না। কার্ডিও ব্যায়ামের জন্য জুতা বা কেডস খুব দরকারি ও গুরুত্বপূর্ণ। ভালোমানের কেডস না ব্যবহার করলে পায়ে ব্যথা, মাথা ব্যথা এমনকি মেরুদণ্ডেও ব্যথাও হতে পারে।,পোশাক,জিমের পোশাক ঢিলেঢালা হওয়াই ভালো। জিমে অনুশীলনের সময় যেহেতু বাড়তি ঘাম ঝরে তাই জিম ব্যাগে বাড়তি পোশাক রাখা উচিত। তাছাড়া ব্যায়ামের সময় শরীরে ঘাম হলে তা সঙ্গে সঙ্গেই মুছে ফেলার জন্য তোয়ালেও রাখতে হবে।,হেডফোন,ব্যয়াম পরিশ্রম সাধ্য কাজ। তাই নিজেকে মোটিভেট রাখার জন্য শুনতে পারেন পছন্দের গান।,ড্রাই শ্যাম্পু,জিমে ব্যায়মের সময় মাথার তালু ঘামে। এতে করে চুল তেল চটচটে হয়ে যায়। সেক্ষেত্রে জিম শেষ করার পর চুলে ড্রাই শ্যাম্পু ব্যবহার করলে নিজের মধ্যে ফ্রেশ ভাব আসবে।,স্নাক্স,ওয়ার্কআউটের পরে শরীরকে সুস্থ করার সেরা উপায়গুলির মধ্যে একটি হল হালকা, প্রোটিন-সমৃদ্ধ খাবার। এটি ব্লাড সুগার নিয়ন্ত্রণে রাখতে এবং নিরাময় প্রক্রিয়াকে ত্বরান্বিত করে। তাই প্রোটিন বার, আখরোট বা পছন্দের কোনো ফল সঙ্গে রাখা ভালো। এতে ক্লান্তিবোধ কম লাগে।,ফিটনেস ট্রেকার,কতটুকু ওয়ার্কআউট করার পর আসলে কত ক্যালরি আপনার বার্ন করেছেন বা আপনার দিনের অগ্রগতি কতটুকু সেটি জানতে একটি ফিটনেস ট্র্যাকার ব্যবহার করতে পারেন। এটি ব্যায়ামে উৎসাহ আনে।"
নাশতায় আলু-মাংসের চপ,"হালকা নাশতায় তৈরি করুন আলু-মাংসের চপ। সুস্বাদু এই চপ তৈরি করা যায় খুব সহজে।,উপকরণ,সেদ্ধ আলু মাঝারি সাইজের ৪টি, মাংস কিমা (গরু বা মুরগি) এক কাপ, আদা-রসুন কুচি ১ চা চামচ করে, পেয়াজ কুচি ২ টেবিল চামচ, কাঁচামরিচ মিহি কুচি ১ টেবিল চামচ, গোলমরিচ গুঁড়ো আধা চা চামচ, জিরা গুঁড়ো আধা চা চামচ, ঘি ১ টেবিল চামচ, লবণ স্বাদমতো, তেল পরিমাণ মতো, ধনেপাতা কুচি ১ টেবিল চামচ, ডিম ও ব্রেডক্রাম প্রয়োজনমতো।,প্রণালি,সেদ্ধ আলু চটকে রাখুন। প্যানে ঘি গরম করে পেঁয়াজ কুচি ভাজুন। লালচে হয়ে এলে বাকি মসলা দিয়ে কিমা ভাজুন, লবণ স্বাদমতো দিন। এবার আলুর সঙ্গে কিমা মিশিয়ে নিন ভালোভাবে। ইচ্ছেমতো আকার তৈরি করুন। প্রতিটি চপ ডিমে ডুবিয়ে ব্রেডক্রামে গড়িয়ে কিছু সময় ফ্রিজে রাখুন। কড়াইয়ে তেল গরম করে ডুবো তেলে ভাজুন। তেল ছেঁকে নামিয়ে গরম পরিবেশন করুন সস আর সালাদসহ।"
মাংসের স্বাদে ভিন্নতা আনবে থাই বিফ সালাদ,"গরুর মাংসের মসলাদার মুখোরোচক স্বাদের খাবারে তৃপ্তি অসাধারণ। তবে মাংসের স্বাদে ভিন্নতা আনবে থাই বিফ সালাদ।,চলুন জেনে নেওয়া যাক কীভাবে তৈরি করবেন থাই বিফ সালাদ।,উপকরণ,হাড্ডি ছাড়া পাতলা করে কাটা গরুর মাংস ১ বাটি, সয়াসস ১ টেবিল চামচ, লবণ ও গোলমরিচ পরিমাণমতো, শসা, গাজর, ক্যাপসিকাম চিকন করে কাটা ১ বাটি, পুদিনাপাতা ১ টেবিল চামচ, লেটুস পাতাকুচি ১ কাপ, লেবুর রস ২ টেবিল চামচ, মধু ১ চা চামচ, চিলি ফ্লেক্স ১ টেবিল চামচ এবং ওলিভ ওয়েল ২ টেবিল চামচ।,প্রনালি,মাংসে সয়াসস, লবণ, গোলমরিচ মাখিয়ে এক থেকে দেড় ঘণ্টা রেখে দিন। এবার চুলোর আঁচ বাড়িয়ে মাংসের স্লাইসগুলো ভেজে নিন। ভাজা মাংসের  সাথে সব উপকরণ একসঙ্গে মিশিয়ে নিন।,এবার পরিবেশন পাত্রে ঢেলে লেবুর রস ছড়িয়ে পরিবেশন করুন।"
যে রেস্টুরেন্টের সব ওয়েটার ভুলে যাওয়া রোগে আক্রান্ত,"রেস্তোরাঁয় গিয়ে ওয়েটারকে অর্ডার করলেন, পিজ্জা আর বার্গার। কিন্তু ওয়েটার হাসি মুখে নিয়ে এলেন, পাস্তা আর চিকেন ফ্রাই। কী হবে আপনার প্রতিক্রিয়া? নিশ্চয়ই রেগে যাবেন!,কিন্তু আশেপাশে লক্ষ করবেন, রেস্তোরাঁয় বসা কোনো ব্যক্তিই অর্ডার করা খাবারটি পাচ্ছেন না। তা নিয়ে তাদের অভিযোগ নেই। বরং হাসিমুখে খেয়ে নিচ্ছেন ওয়েটারের নিয়ে আসা ভুল খাবারটি।,এমনই এক রেস্টুরেন্টের দেখা মিলবে জাপানের টোকিও শহরে। রেস্টুরেন্টের নাম 'দ্য রেস্টুরেন্ট অব মিসটেইকেন অর্ডারস'। সেখানে যারা খেতে আসেন, সবাই জানেন অর্ডারকৃত খাবারটি তাদের পরিবেশন করার সম্ভাবনা খুবই কম।,কেননা যারা অর্ডার নিচ্ছেন সবাই টেবিল থেকে রান্নাঘরের দিকে যেতে যেতে সব গুলিয়ে ফেলবেন কিংবা ভুলে যাবেন। তারপর সেই ভুল করা খাবার নিয়ে কাস্টমারকে সার্ভ করতে যাবেন। কাস্টমারও হাসিমুখে সেই খাবার গ্রহণ করবেন। এটিই সেই রেস্টুরেন্টের রীতি।,সেই রেস্টুরেন্টের ওয়েটাররা সবাই 'ডিমেনশিয়া' বা 'স্মৃতিভ্রম' রোগে আক্রান্ত। এই রোগে আক্রান্ত ব্যক্তিরা নিকট অতীতের কোনো কিছু সহজে মনে রাখতে পারেন না। এই রোগের অন্যতম লক্ষণ হলো রোগীর সুদূর অতীতের ঘটনা পুরোপুরি মনে থাকে। কিন্তু, কিছুক্ষণ আগে ঘটে যাওয়া ঘটনা মনে রাখতে তাদের রীতিমতো হিমসিম খেতে হয়। তবে আপনি যদি ভাবেন খেয়ে টাকা না দিয়েই চলে যেতে পারবেন তাহলে ভুল করছেন। রেস্টুরেন্টে বসা ক্যাশিয়ার কিন্তু অসুস্থ নন। ওয়েটারের চোখ ফাঁকি দিতে পারলেও আপনি হিসাবরক্ষককে ফাঁকি দিতে পারবেন না।,ব্যতিক্রমী এই রেস্টুরেন্টের মালিক শিরো ওগুনি বলেন, 'আপনার কাছে বিষয়টিকে নিছকই পাগলামি মনে হতে পারে যে একটি রেস্তোরাঁ ঠিকমতো খাবারের অর্ডারও সরবরাহ করতে পারে না! এখানকার সব ওয়েটারই ডিমেনশিয়ায় আক্রান্ত। পরিকল্পিতভাবেই তাদের এ কাজে নেওয়া হয়েছে।',ডিমেনশিয়ায় আক্রান্ত ব্যক্তিরা সাধারণ মানুষের মতই সব কাজ করতে সক্ষম সমাজকে এমন বার্তা দেওয়ার জন্যই ওগুনি এমন রেস্তোরাঁ খোলার পরিকল্পনা করেন।,ওগুনি বলেন, 'স্মৃতিভ্রমে আক্রান্ত ব্যক্তিদের সঙ্গে সবার পারষ্পরিক যোগাযোগ বৃদ্ধিই এই রেস্টুরেন্টের প্রধান দিক।',জাপানের মানুষ অন্যান্য দেশের মানুষের তুলনায় বেশি দিন বাঁচেন। ফলে জাপানে বৃদ্ধ মানুষের সংখ্যাও তুলনামূলকভাবে বেশি। ডিমেনশিয়া সাধারণত বয়স্ক ব্যক্তিদের মধ্যে বেশি দেখা যায়।,দেশটির এক চতুর্থাংশ নাগরিকের বয়স ৬৫ বছরের ওপরে। ২০১৬ সালের এক সমীক্ষায় জাপানের ন্যাশনাল পুলিশ এজেন্সি জানিয়েছে, ২০১৫ সালে ১২ হাজার ২০৮টি ডিমেনশিয়া রোগে আক্রান্ত মানুষের হারিয়ে যাওয়ার অভিযোগ রয়েছে। যে সংখ্যা ক্রমেই বাড়ছে।,যার ফলে জাপান সরকার বৃদ্ধ ও বয়স্ক ব্যক্তিদের পুনর্বাসনের উদ্দেশ্যে বেশকিছু প্রকল্প হাতে নিয়েছে, যে প্রকল্পের একটি হলো এই রেস্তোরাঁ। মূলত ডিমেনশিয়া আক্রান্ত ব্যক্তিদের পুনর্বাসনের উদ্দেশ্যে ২০১৭ সালে রেস্টুরেন্টটি প্রতিষ্ঠা করা হয়। শুধু জাপান নয় সারা বিশ্বে রেস্টুরেন্টটির ব্যাপক জনপ্রিয়তা লাভ করেছে। বর্তমানে জাপানের বিভিন্ন জায়গায় এর শাখা রয়েছে।,এই রেস্টুরেন্টে যারা খেতে আসেন তারা শতভাগ নিশ্চিত থাকেন যে খাবার অর্ডার করা হচ্ছে, তা তারা পাবেন না। এ নিয়ে তাদের কোনো অভিযোগ তো নেই। বরং আগ্রহ নিয়ে তারা অপেক্ষা করেন ওয়েটার কোন খাবার নিয়ে ফেরত আসেন তা দেখার জন্য!,ডিমেনশিয়ায় আক্রান্ত ব্যক্তিদের সঙ্গে কিছু আনন্দময় মুহূর্ত ভাগাভাগি করার জন্যই আগ্রহীরা এই রেস্টুরেন্টে খেতে আসেন এবং তাদের উৎসাহ দেন।,'দ্য রেস্টুরেন্ট অব মিসটেইকেন অর্ডারস' এর মালিক ওগুনি বলেন, 'রেস্টুরেন্টের দেওয়া তথ্য অনুযায়ী, ৩৭ শতাংশ অর্ডার ভুল ছিল। কিন্তু তারা এখন অনেকটা উন্নতির দিকে। তাছাড়া অর্ডার ভুল হলেও সমস্যা নেই। এখানকার সব খাবারই সুস্বাদু।',রেস্টুরেন্টের গ্রাহক ও ওয়েটারদের পারষ্পরিক সহযোগিতামূলক মিথস্ক্রিয়া বিশ্বে এমন দৃষ্টান্ত স্থাপন করে যে, একটু উদার দৃষ্টিভঙ্গি ও সহমর্মিতার মনোভাবই আমাদের সমাজকে অনেক বদলে দিতে পারে।"
অনিদ্রার কারণ ও প্রতিকার,"একজন মানুষের সুস্থ থাকার অন্যতম নিয়ামক হলো ঘুম। স্বাভাবিক প্রাপ্ত বয়স্ক মানুষের প্রতিদিন কমপক্ষে ৭ থেকে ৮ ঘণ্টা ঘুমানো প্রয়োজন। দিনে ৬ ঘণ্টার কম ঘুমালে তা স্বাস্থ্যহানির কারণ হতে পারে। তবে বয়স অনুযায়ী শরীরে ঘুমের চাহিদা ভিন্ন হয়।,সাধারণত পূর্ণবয়স্ক মানুষদের ৭-৮ ঘণ্টা, শিশুদের ৯-১৩ ঘণ্টা, নবজাতক বাচ্চাদের ১২-১৭ ঘণ্টা ঘুম প্রয়োজন। ঘুমানোর মাধ্যমে শরীরের রোগ প্রতিরোধ ক্ষমতা বৃদ্ধি পায়, টক্সিন নামক পদার্থ শরীর থেকে বের করে দিয়ে কর্মক্ষমতাও বাড়ে। সুতরাং পরবর্তী দিনের শক্তি ও দক্ষতার অনেকটাই নির্ভর করে ব্যক্তির পর্যাপ্ত ঘুমের ওপর।,রাতে ঘুম না আসা বা আসলেও বারবার ভেঙ্গে যাওয়াকে বলা হয় ইনসমনিয়া বা অনিদ্রা রোগ। যার ফলে দিনের বেলা ঘুমোনো, সারাদিন ঝিমুনি ভাব, কাজে মনোযোগ না দিতে পারা, সারাদিন মেজাজ খিটখিটে ও বিষণ্ণ হয়ে থাকার মত ঘটনা ঘটতে পারে। শিশু থেকে বৃদ্ধ সবারই ইনসমনিয়া হতে পারে। তবে বয়স বৃদ্ধির সঙ্গে সঙ্গে ঘুমের হার কমে যাওয়া বা ঘুম পাতলা হয়ে যাওয়ার লক্ষণ দেখা দেয়। কিন্তু বর্তমান প্রজন্মের অনেকেই সোশ্যাল মিডিয়া আসক্তির কারণে ইনসমনিয়ার ভুক্তভোগী। এই সমস্যা এখন এতটাই প্রকট আকার ধারণ করেছে যে অনিদ্রাকে দৈনন্দিন অভ্যাসে পরিণত করে ফেলছে কেউ কেউ।,অধ্যাপক ওয়াকার 'হোয়াই উই স্লিপ' বইয়ে লিখেছেন, 'বিশ্বের একটা বিশাল অংশ অন্ধকারে জেগে থাকে। যে ঘুম তাদের নষ্ট হচ্ছে, সেটা যে পূরণ করা দরকার, সেটা তারা ভাবে না। তারা মনে করে, 'যা গেছে তা গেছে।',অনিদ্রা স্বাস্থ্যের যা ক্ষতি করে,ঘুম কম হওয়া বা ঘুমের সমস্যার কারণে ব্যক্তি শারীরিকভাবে নানা সমস্যার মুখোমুখি হয়। এ পর্যন্ত ১৫৩টি গবেষণা পর্যালোচনা করে দেখা গেছে, পর্যাপ্ত ঘুমের অভাবে ডায়াবেটিস, উচ্চ রক্তচাপ, হৃদরোগ ও ওজন বৃদ্ধির সম্পর্ক রয়েছে। জার্নাল সায়েন্সের সম্প্রতি প্রকাশিত এক প্রতিবেদন বলছে, অনিদ্রার সঙ্গে দ্রুত মৃত্যুর কোনো সম্পর্ক নেই। কিন্তু অন্যান্য অসুখ যেমন ডিমেনশিয়া বা স্মৃতিভ্রংশতা এবং ডিপ্রেশন বা বিষণ্নতার সঙ্গে ইনসমনিয়ার যোগসূত্র রয়েছে।,এক গবেষণা বলছে, কেউ টানা ১৭ থেকে ১৯ ঘণ্টা জেগে থাকলে মস্তিষ্কে যে ধরনের প্রভাব পড়ে, অতিরিক্ত মদ্যপানের ফলেও একই ধরনের প্রভাব পড়ে এবং সময়ের সঙ্গে সঙ্গে ক্ষতি বৃদ্ধি পেতে থাকে। গবেষণায় বলছে, কোনো ব্যক্তি যদি টানা ১১ দিন না ঘুমিয়ে থাকে, এতে স্বাভাবিক আচরণ ও দৈনন্দিন কাজেকর্মে মারাত্মক প্রভাব পড়ে যা তাকে শর্ট টাইম মেমোরি লস থেকে শুরু করে হেলুসিনেশন, এমনকি মস্তিষ্ক বিকৃতির দিকেও নিয়ে যেতে পারে।,অনিদ্রা দূর করার উপায়,অনেকে ঘুমের সমস্যা দূর করতে ঘুমের ওষুধ খেয়ে থাকেন। এটি স্বাস্থ্যকে আরও ক্ষতির দিকে ঠেলে দেয়। স্লিপিং পিল বা ঘুমের বড়ি খেয়ে ঘুমানোর প্রবণতা, একসময় অভ্যাসে পরিণত হয়। যার ফলে স্লিপিং পিল সেবন না করলে স্বাভাবিকভাবে আর ঘুম আসে না।,অতিরিক্ত ঘুমের ওষুধ সেবন মানুষকে মৃত্যুর দিকে ধাবিত করতে পারে। এটি মানুষের হার্ট ও ব্রেনের রক্তনালীর রক্ত চলাচল বন্ধ করে দেয়। অনেকসময় অতিরিক্তি ঘুমের ওষুধের প্রতিক্রিয়ায় ব্যক্তির প্যারালাইসিস পর্যন্ত হতে পারে। অনিদ্রা দূর করার একমাত্র উপায়ই হলো পর্যাপ্ত পরিমাণে ঘুম।,চলুন দেখে নিই ঘুমের সমস্যা দূর করার কয়েকটি ঘরোয়া উপায়-,রাত জেগে কাজ না করা,যারা রাত জেগে কাজ করেন তারা অনেক স্বাস্থ্যজনিত সমস্যায় পড়েন। রাতে কাজ করে তারা দিনে ঘুমিয়ে রাতের ঘুমের অভাব পুষিয়ে নেওয়ার চেষ্টা করে। কিন্তু তা যথেষ্ট নয়। কারণ সাধারণত তারা দিনের বেলার ঘুম কখনোই তেমন গভীর হয় না এবং তা রাতের ঘুমের সুফল দিতে পারে না শরীরকে। হার্ভাডের এক গবেষণা বলছে, রাতে কাজ করা লোকজনের অনেকেই নিশাচর হয়ে যান। তারা কিছুতেই দিনের আলোয় বের হতে স্বাচ্ছন্দ্য বোধ করেন না।,প্রতিদিন একই সময় ঘুমোতে যাওয়া,প্রতিদিন রাতে নির্দিষ্ট সময়ে ঘুমাতে যেতে হবে এবং সকালে একটি নির্দিষ্ট সময়ে বিছানা জেগে উঠতে হবে। প্রতিদিন একই সময়ে ঘুম থেকে ওঠা অত্যন্ত গুরুত্বপূর্ণ। কারণ এটা ঘুমানোর সময়কালকে নিয়মিত রাখে এবং শরীরও সময়ের সঙ্গে অভ্যস্ত হতে পারে।,চা-কফি থেকে দূরে থাকা,চা-কফি খেলে অনেকেরই ঘুমের সমস্যা হয়৷ শুধু চা-কফি নয় যেকোনো কোমল পানীয়ও ঘুমের সমস্যার কারণ হতে পারে। প্রফেসর ওয়াকার বলছেন, ঘুমানোর সময়ে থেকে ১২ ঘণ্টা আগে এসব খাওয়া বন্ধ করা উচিত। কেননা এর প্রভাব শরীরে থেকে যায় দীর্ঘ সময়।,দূরে রাখুন ফোন ল্যাপটপ,আমরা অনেকেই বিশ্রাম নিতে কিংবা ঘুমের আগে ফেসবুক থেকে ঢু মেরে আসি। কিন্তু এতে ঘুম আসার পরিবর্তে মস্তিষ্ককে উত্তেজিত করে চোখ থেকে ঘুম তাড়িয়ে দেয়। তাই ঘুমের সমস্যা দূর করতে চাইলে দীর্ঘসময় ধরে মোবাইল, কম্পিউটার, ল্যাপটপ ইত্যাদি ব্যবহার করা থেকে বিরত থাকুন।,খাদ্যাভ্যাস,আমরা অনেকেই জানিনা, ঘুমের সমস্যার পেছনে খাদ্যাভাসের ভূমিকা অনেক। যারা ইনসমনিয়ায় ভুগছেন তাদের জন্য খাদ্যাভ্যাসে পরিবর্তন আনা ঘুমের জন্য সহায়ক হতে পারে।,ম্যাগনেসিয়ামযুক্ত খাবার,ম্যাগনেসিয়াম হলো এমন একটি খনিজ পদার্থ যা পেশীকে শিথিল করতে এবং স্ট্রেস কম করতে সাহায্য করে। ডার্ক চকোলেট, বাদাম, অ্যাভোকাডো এগুলোতে ম্যাগনেসিয়াম আছে। রাতে এগুলো খেলে ভালো উপকার পাবেন।,মেলাটোনিনযুক্ত খাবার,মেলাটোনিন শুধু ঘুম আসতে নয়, ঘুম দীর্ঘস্থায়ী করতেও সাহায্য করে। আমরা সালাদ হিসেবে যা খাই যেমন টমেটো, শসা, ব্রোকোলি, সরিষা, আখরোট, বেদানা ইত্যাদিতে মেলাটোনিন থাকে। প্রতিদিনের খাবারে সবজিগুলো যোগ করলে ঘুমের সমস্যা কেটে যাবে৷,কলা,অনিদ্রা কমাতে কলা খুবই কার্যকর৷ কলাতে আছে ম্যাগনেশিয়াম ও পটাশিয়াম যা মাংসপেশি শিথিল করে দ্রুত ঘুম আনয়নে সাহায্য করে৷,গরম দুধ,অনিদ্রা দূর করতে গরম দুধের কোনো বিকল্প নেই। গরম দুধে থাকে ট্রিপটোফ্যান নামে এক ধরনের অ্যামাইনো অ্যাসিড। যা সিরোটোনিন হিসেবে কাজ করে আর এই সিরোটোনিন ঘুম আনতে খুবই সহায়ক।,মধু,মধুকে বলা হয় সর্বরোগের মহৌষধ। এক চামচ মধু ভালো ঘুমের জন্য খুবই সহায়ক কেননা এটি শরীরে ইনসুলিনের মাত্রা বাড়াতে সাহায্য করে। তাছাড়া মানসিক চাপ সৃষ্টিকারী হরমোন কমাতেও মধুর জুড়ি নেই।,তথ্যসূত্র:,১. বিবিসি"
সাইকেল চালালে ডায়াবেটিস-ক্যান্সার-হৃদরোগ-মেদ বাড়ার ঝুঁকি কম থাকে,"'হাওয়ার উপর চলে গাড়ি, লাগে না পেট্রোল ডিজেল।,মানুষ একটা দুই চাক্কার সাইকেল।',গীতিকার মুনির সরকার মানুষকে কেন দুই চাকার সাইকেলের সঙ্গে তুলনা করেছেন তা নিয়ে দ্বিমত থাকলেও, দুই চাকার বাইসাইকেল যে মানুষের অকৃত্রিম বন্ধু এটি নিয়ে দ্বিমতের অবকাশ নেই।,সাইকেল চালানোর অনেক উপকারিতা আছে। এটি শরীরের জন্য যেমন উপকারী তেমনি পরিবেশগতভাবেও উপকারী। আর জ্বালানি তেলের দাম যখন ঊর্ধ্বগতি তখন আপনার পরম বন্ধু সাইকেল।,সাইকেল চালানোর শারীরিক উপকারিতা,১. সাবেক আওয়ার রেকর্ডধারী গ্রেম ওব্রি তার জীবনের বেশিরভাগ সময় বিষণ্নতায় ভুগেছেন। তিনি বলেন, 'বাইরে বের হওয়া এবং সাইকেল চালানো বিষণ্ণতায় আক্রান্তদের সাহায্য করবে। সাইকেল না চালালে আমি জানি না, আমি কোথায় থাকতাম।',২. পাঁচ বছর ধরে ২৬ হাজার জনেরও বেশি ব্যক্তির উপর গ্লাসগো বিশ্ববিদ্যালয় পরিচালিত একটি গবেষণায় দেখা যায়, কাজে যাওয়ার সময় যারা সাইকেল ব্যবহার করতেন তাদের হৃদরোগ বা ক্যান্সার হওয়ার ঝুঁকি অর্ধেকে কমে গিয়েছিল।,৩. পেশির গঠন মজবুত করতেও সাইক্লিং এর জুড়ি মেলা ভার। এই ব্যায়াম মস্তিষ্কে নতুন কোষ গঠনে সহায়তা করে বলে স্মৃতিশক্তি বাড়ে।,৪. নিয়মিত সাইকেল চালানোর মাধ্যমে স্ট্রোক, হার্ট অ্যাটাক এবং উচ্চ রক্তচাপের মতো কার্ডিয়াক সমস্যা রোধ করা যায়। সাইক্লিং করলে টাইপ-২ ডায়াবেটিসের ঝুঁকিও কমে।,৫. ৩০ থেকে ৬০ মিনিট সাইকেল চালানোর ফলে প্রতিদিন শরীরের সব অংশ থেকে চর্বি কমতে পারে। ব্রেইনকে শান্ত করে এবং নিঃসরণ করে 'হ্যাপি হরমোন', যার প্রভাব পরে মেদ কমাতে।,৬. বলা হয়, ক্যালরি গ্রহণের চেয়ে বর্জন বেশি হলেই কমবে ওজন। ওজন কমাতে তাই ক্যালরি বার্ন করার কোনো বিকল্প নেই। নিয়মিত সাইক্লিং দিনে ৪০০ থেকে ১ হাজার ক্যালরি বার্ন করতে সাহায্য করে।,৭. সাইকেল চালানোর ফলে ভারসাম্য, ভঙ্গি ও মনোযোগ বাড়ে। সাইকেল চালানোর সময় নিজের দেহকে স্থিতিশীল করতে গিয়ে সামগ্রিক ভারসাম্য, সমন্বয় এবং ভঙ্গিমার উন্নতি ঘটে। এর ফলে হঠাৎ পড়ে গিয়ে ফ্র্যাকচার হওয়ার ঘটনা কম ঘটে।,৮. নিয়মিত সাইকেল চালানোর অভ্যাস ক্যান্সারের বিরুদ্ধে লড়াই করতেও সাহায্য করতে পারে। একটি গবেষণায় পাওয়া গেছে যে যারা প্রতিদিন কমপক্ষে ৩০ মিনিট সাইকেল চালান তাদের স্তন এবং কোলন ক্যান্সার হওয়ার ঝুঁকি কম। কারণ হলো সাইকেল চালানো কোষকে সক্রিয় রাখতে সাহায্য করে।,৯. নিয়মিত সাইকেল চালানো ঘুমে সাহায্য করে। বিশেষ করে ইনসোমনিয়ায় এটি বেশ কার্যকর। ঘুমের উন্নতির জন্য সাইকেল চালানোর সবচেয়ে কার্যকর সময় হল সন্ধ্যা। তাছাড়া সকালে সাইকেল চালালে এটি সারাদিন শরীর সক্রিয় রাখে এবং রাতে দ্রুত ঘুমিয়ে পড়তে সাহায্য করে।,পরিবেশগত উপকারিতা,১. সাইকেলে গাড়ি ও বাসের মতো অন্যান্য পরিবহনের তুলনায় অনেক কম রাবার এবং লুব্রিকেন্ট ব্যবহৃত হয়। প্রতি বছর গাড়িতে ব্যবহৃত বিপুল পরিমাণ রাবার এবং লুব্রিকেন্টের যোগান দিতে হাজার হাজার একর বন উজাড় করতে হয়।,২. যানবাহন উৎপাদনে ব্যবহৃত ধাতু মাটির নীচ থেকে খনন করা হয়, যা সমতলভূমি ধ্বংসে ও বন উজাড়ে ভূমিকা রাখে। এমনকি কোনো ছোট খননও বছরের পর বছর ধরে গাছপালা অনুর্বর রাখতে পারে। ফলে কাটা পড়ে গাছ, বৈশ্বিক উষ্ণায়নে পড়ে বিরূপ প্রভাব।,৩. সাইকেলের ওজন গাড়ির চেয়ে অনেক কম হওয়ায় রাস্তার ক্ষতি হয় অনেক কম। একটি ভারী সাইকেলেরও ওজন প্রায় ৩০ পাউন্ড, যা একটি টয়োটা প্রিয়াস-এর ওজনের মাত্র ১ শতাংশের ও কম।,৪. মোটর চালিত পরিবহন থেকে সৃষ্ট ৬০ শতাংশ দূষণ চালানোর প্রথম কয়েক মিনিটে উৎপাদিত হয়। এই 'ওয়ার্ম আপ' এর জন্য কম দূরত্বে গাড়ি চলা, দীর্ঘ দূরত্বের গাড়ি চালানোর চেয়ে বেশি বায়ু দূষণ তৈরি করে৷ তাই কম দূরত্বের সংক্ষিপ্ত পথ সাইকেল দ্বারা প্রতিস্থাপিত হতে পারে৷ এছাড়া সাইকেল চালালে যানজটও কমে। রাস্তায় কম গাড়ি মানে স্বাস্থ্যকর পরিবেশ।,৫. বিষাক্ত গ্যাস নির্গমন শুধুমাত্র বায়ু প্রভাবিত করে না। বৃষ্টিপাতের সঙ্গে মাটিতে পড়ে। যা ভূগর্ভস্থ পানি এবং কৃষিজমিকেও দূষিত করে। বন্য প্রাণী এবং তাদের বাসস্থান রক্ষা করতেও সাইকেলের ব্যবহার উত্তম। কারণ এর ফলে শব্দদূষণ কম হয়।,কোথায় পাওয়া যাবে সাইকেল,ঢাকা শহরের বড় পাইকারি সাইকেল মার্কেট পুরান ঢাকার বংশালে অবস্থিত যা বংশাল সাইকেল মার্কেট নামে পরিচিত। এখানে পাওয়া যাবে বাহারি রঙের, ডিজাইনের বিভিন্ন সাইকেল। এটি কাজী আলাউদ্দিন রোড হয়ে নাজিরা বাজার চৌরাস্তা পর্যন্ত এসে শেষ হয়েছে। বলা হয়ে থাকে এমন কোন সাইকেলের পার্টস নেই যা এখানে পাওয়া যায় না। এই মার্কেটে নতুন সাইকেলের দোকানের পাশাপাশি বেশ কিছু পুরাতন সাইকেলের দোকান রয়েছে। ছোট-বড় মিলিয়ে আনুমানিক ৪০০-৫০০ টি দোকান আছে। এখানে সাইকেলের ব্যবসা শুরু হয়েছে আনুমানিক ৪০-৪৫ বছর আগে। সম্পূর্ণ সাইকেল আমদানি করা হয় না বরং যন্ত্রাংশ এখানে সংযোজন করা হয়ে থাকে। সাধারণ সাইকেল ছাড়াও এক্সপোর্ট সাইকেল, বাচ্চাদের সাইকেল ও পাওয়া যায়।,চলতি সময়ে জ্বালানির সংকট, উত্তপ্ত তেল বাজার ও আর্থিক প্রেক্ষাপট বিবেচনায়ও সাইকেল হতে পারে সময়োপযোগী বন্ধু।"
ডিজিটাল ডিভাইস আসক্তি দূর করার উপায়,"কোনো কিছু জানতে গুগল করা, বন্ধুকে মেসেজ করা, কিংবা গ্রুপচ্যাটের মেসেজের টুংটাং। ফোন হাতের কাছে পেলে তখনই রিপ্লাই। দুই মিনিট দেরি হলেই যেন সব শেষ!,প্রযুক্তি পরিচর্যা সংস্থা অ্যাসুরিয়ন পরিচালিত একটি সমীক্ষা অনুযায়ী, অংশগ্রহণকারীরা দিনে গড়ে ৯৬ বার তাদের ফোন চেক করেন৷ যা প্রতি ১০ মিনিটে একবার। মুদি দোকান কিংবা হাট বাজার হাটা দূরত্বে হলেও নিত্যব্যবহার্য জিনিসের জন্যও অনলাইন নির্ভরতা তো আছেই। এরপর তো ফোন কিংবা ল্যাপটপের কিছু হলে মাথা খারাপ হওয়ার দশা।,ডিজিটাল ডিটক্স প্রযুক্তি এবং ডিভাইসের প্রতি আসক্তি প্রতিরোধে সাহায্য করে। ডিজিটাল ডিটক্স হল এমন একটা সময়সীমা যেখানে একজন ব্যক্তি ইন্টারনেট কানেক্ট করা যায় এমন সমস্ত যন্ত্র যেমন স্মার্টফোন বা কম্পিউটার ব্যবহার থেকে দূরে থাকেন। নিজের জন্য একটি সময়সীমা ঠিক করে (হতে পারে কয়েক ঘণ্টা কিংবা কয়েকদিন) এই সমস্ত স্মার্ট ফোন, কম্পিউটার, ল্যাপটপ দূরে সরিয়ে রেখে এই সময়টায় ইন্টারনেট থেকে, সোশ্যাল মিডিয়া, টেলিভিশন এবং ভিডিও গেমস থেকে সম্পূর্ণ ডিসকানেক্ট করে নেন নিজেকে।,প্রতিমুহূর্তে বিশ্বে কী ঘটছে তা নিয়ে ক্রমাগত আপডেট থাকা গুরুত্বপূর্ণ। কিন্তু সারাক্ষণ প্রযুক্তিও বিভ্রান্তিকর, ক্ষতিকর।,ওহাইও স্টেট ইউনিভার্সিটির ভার্চুয়াল এনভায়রনমেন্ট কমিউনিকেশন টেকনোলজি অ্যান্ড অনলাইন রিসার্চ প্রধান জেসি ফক্স বলেন, 'যদি আধ ঘণ্টায় ৫ মিনিট পর পর নিজেকে এভাবে বাধাগ্রস্ত হওয়ার সুযোগ দেন তাহলে পুরো সময় আসলেই আপনি কোনো কাজে মনোনিবেশ করেননি।',কেনো প্রয়োজন ডিজিটাল ডিটক্স,শারীরিক ও মানসিক উভয়ক্ষেত্রেই প্রযুক্তি এবং ইন্টারনেটের নেতিবাচক প্রভাব বেশ তীব্র।,ডেলয়েট পরিচালিত এক সমীক্ষায় দেখা গেছে, প্রায় ৫৯ শতাংশ স্মার্টফোন ব্যবহারকারী ঘুমোতে যাওয়ার ৫ মিনিটের মধ্যে এবং ঘুম থেকে ওঠার ৩০ মিনিটের মধ্যে সোশ্যাল মিডিয়া প্ল্যাটফর্ম চেক করেন৷ প্রযুক্তির অত্যধিক ব্যবহার ঘুমের গুণমান হ্রাস, চোখ টনটন করা, মাইগ্রেন, দৃষ্টিশক্তির সমস্যাসহ নানারকম জটিলতা সৃষ্টি করে।,ঘুমের উপর সেলফোন, কম্পিউটারের মতো জনপ্রিয় ডিভাইসের প্রভাব গবেষণায় দেখা যায়, স্ক্রিন থেকে নির্গত আলো মেলাটোনিন (একটি গুরুত্বপূর্ণ জৈব নিয়ন্ত্রক রাসায়নিক যা ঘুমের সময় এবং ধরণকে নিয়ন্ত্রণ করে) হরমোনের উৎপাদনকে প্রতিহত করে। ফলে ব্যাঘাত ঘটে স্বাভাবিক ঘুমে।,কম্পিউটারের সামনে বসে বসে কাজ করার ফলে যেহেতু শারীরিক পরিশ্রম হয় না। বরং ল্যাপটপের দিকে তাকিয়ে থাকতে থাকতে চিপস, ফ্রোজেন আইটেম, কোল্ডডিংক্স ঠিকই খাওয়া হয়। ফলে শরীরে জমছে অস্বাস্থ্যকর ফ্যাট। বাড়ছে ডায়াবেটিস, স্থূলতার ঝুঁকি।,আপাতদৃষ্টিতে মনে হয়, সোশ্যাল মিডিয়াতে তো সামাজিক মিথস্ক্রিয়া হচ্ছে। পরিবার, বন্ধুরা কে কোথায় কী করছে তা দেখছি, কমেন্ট করছি। কিন্তু বাসায় সবচেয়ে কাছের মানুষগুলো ঠিক কেমন আছে সে খোঁজ কজন নিচ্ছে বা নিজের খোঁজ কেউ নিচ্ছে কিনা সেটাও ভাবা জরুরি। সোশ্যাল মিডিয়ায় সময় কাটাতে গিয়ে সামনের মানুষটার সঙ্গে সরাসরি কথা বলতে ভুলে যাওয়ার ফলে বাড়ছে অভিমান, ভুল বুঝাবুঝি।,অনেকেই সোশ্যাল মিডিয়াতে যা পোস্ট করেন, সম্পর্কের অন্তরঙ্গতা কিংবা জীবন নিয়ে যে রকম উদ্দীপনা দেখান তা নিজের সঙ্গে না মিললে মনে হয় নিজের জীবনের উদ্দীপনা কম, আনন্দ নেই, তৈরি হয় হতাশা, হীনমন্যতা।,৮২ জন প্রাপ্তবয়স্ক তরুণের উপর করা একটি সমীক্ষায় দেখা গেছে, তারা যত বেশি সোশ্যাল মিডিয়া ব্যবহার করেছে, তাদের জীবন নিয়ে সন্তুষ্টির মাত্রা তত বেশি কমে গেছে। কারণ সোশ্যাল নেটওয়ার্কিং অন্যদের সঙ্গে নিজেদের তুলনা করতে উৎসাহিত করে। তাই, প্রযুক্তি তাদের আত্মসম্মানে নেতিবাচক প্রভাব ফেলে।,পৃথিবীতে এ নিয়ে হাজার হাজার গবেষণায় সকলেই একবাক্যে স্বীকার করেছেন, প্রযুক্তি থেকে ছুটি নেওয়ার ফলে তাদের স্ট্রেস কমে গিয়ে মানসিক শান্তি ফিরে এসেছে।,নিয়মিতভাবে এই ডিজিটাল ডিটক্স আইআরএল (ইন রিয়েল লাইফ)  অর্থাৎ বাস্তব জীবন এবং নেট দুনিয়ার সঙ্গে একটি সুস্থ ভারসাম্য বজায় রাখতে সাহায্য করে।,মোটকথা, ডিজিটাল ডিটক্স হলো প্রযুক্তি বিচ্ছিন্ন হওয়ার মাধ্যমে জীবন সংযুক্ত হওয়ার প্রক্রিয়া।,ডিজিটাল ডিটক্স এর কৌশল,চাইলেই ডিজিটাল ডিটক্স শুরু করা খুব সহজ না। তবে ধীরে ধীরে এগোনো সম্ভব।,১. প্রথমেই ঘনঘন ফোন চেক করার অভ্যাস নিয়ন্ত্রণ করতে হবে। শুরুতেই অসম্ভব একটা টার্গেট না নিয়ে প্রথম দিন ২০ মিনিট ফোন, ল্যাপটপ চেক না করা দিয়ে শুরু করা। পরের দিন সেটা হতে পারে আধা ঘণ্টা বা ২০ মিনিটের একাধিক ব্রেক। ধীরে ধীরে বাড়িয়ে অর্ধেক দিন বা সপ্তাহের অন্তত একটি দিন ফোন, কম্পিউটার ছাড়াই থাকার চেষ্টা।,এছাড়াও শারীরিক ব্যায়াম, খাওয়া,শপিংয়ের সময়েও মনস্থির করে রাখা ফোনের দিকে তাকানোর প্রয়োজন নেই। ছোট ছোট টার্গেটে অভ্যস্ত হতে পারলে তা মেনে চলা সহজ হবে।,২. স্ক্রিন টাইম নির্দিষ্ট করতে হবে। গুগলে কোনো উত্তর খোঁজা, সময় কিংবা তারিখ চেক করা, মেসেজ দেওয়া এসব কাজে বার বার ফোন বা ল্যাপটপ না নিয়ে ডায়েরীতে টুকে সব একসঙ্গে স্ক্রিন টাইমের মধ্যে শেষ করতে হবে।,বেশিরভাগ সময় ফোন স্ক্রল করা হয় পরিত্রাণের  মাধ্যম হিসেবে। ঠিক মুখের সামনে যা ঘটছে, তা থেকে নিজেকে এড়িয়ে নেওয়ার বাসনায় বা একদল লোকের মাঝে একা লাগলে কিছু নিয়ে ব্যস্ততায় মুখ গুঁজে থাকতে। এরপর থেকে ফোন বের করে আনলক করার আগে নিজেকে প্রশ্ন করতে হবে, ফোনটা এখন কতটুকু প্রয়োজন। নিজের কাছে সদুত্তর পেলে তবে আনলক করা উচিত নাহলে আবার ব্যাগ বা পকেটে রাখতে হবে।,৩. মাঝে মাঝে ফোন বাড়িতে রাখার অভ্যাস করা যায়। অনেক সময়ই ফোন না নিয়ে বের হলে কোন অসুবিধা হয় না। বরং নিজেকে সময় দেওয়া যায়। অন্যদের সঙ্গে যেকোনো সময় যোগাযোগ করতে পারাটা আসলে কতটা দরকার সেটা অনেক সময়ই নিজেদের অনুমাননির্ভর।,৪. সেটিংসে গিয়ে জরুরি ছাড়া অপ্রয়োজনীয় নোটিফিকেশন অফ করে দেওয়া। তবে বিশেষজ্ঞদের মতে বেশিরভাগ 'জরুরি' আমাদের কল্পনা। নোটিফিকেশন ছাড়া থাকা অভ্যাস করলে দেখা যাবে, অনেক 'জরুরি' আর তেমন গুরুত্বপূর্ণ মনে হবেনা।,৫. সবকিছুতেই সন্তুষ্ট থাকার মনোভাবও থাকতে হবে দৃঢ়।,৬. অবসর সময়ে ফোন রেখে প্রাধান্য দিতে হবে বই।,৭. রাতে খাবার সময় খাবার টেবিলে সবাই যাতে তাদের সারাদিনের ঘটনা বলতে পারে। ডাইনিং রুম, বেডরুম করতে হবে ফোন, ল্যাপটপ বা টিভির 'নো এন্ট্রি জোন'। একই সঙ্গে বাড়ির নির্দিষ্ট অংশ সাজিয়ে ফেলা যায় বই কিংবা বিভিন্ন ধরনের ইনডোর গেম দিয়ে।,৮. বাচ্চাদের মোবাইল আসক্তি এড়াতে তাদের নিয়ে বাইরে যাওয়া, পার্কে-মাঠে দৌঁড়ে খেলতে উৎসাহ দিতে হবে।,সবকিছুই নির্ভর করে নিজের লক্ষ্যে অবিচল থাকার উপর।,যতক্ষণ আমরা ফোন দেখছি, মেইল বা নোটিফিকেশন চেক করি ততক্ষণ 'লিভিং ইন দ্য মোমেন্ট' বা বাস্তবের মাটিতে থাকি না। ফোন থেকে দূরে থাকার সঙ্গে সঙ্গে প্রকৃতির মাঝে সময় কাটানো শারীরিক ও মানসিক স্বাস্থ্যের উন্নতির জন্য অত্যন্ত গুরুত্বপূর্ণ। একবার দেখা উচিত কত সুন্দর, কত ছোট ছোট জিনিস মিস করে যাচ্ছি আর জীবন থেকে কত মূল্যবান সময় প্রযুক্তিই কেড়ে নিচ্ছে।,ডিজিটাল জগত থেকে দূরত্ব তৈরি করতে পারলেই প্রিয় সম্পর্কগুলো আবার বেঁচে উঠবে। একে অপরের সঙ্গে শুধু ফেসবুকে নয়, ইমোশনালি কানেক্ট করতে পারলে আবার প্রাণ ফিরে আসবে জীবনঘনিষ্ঠ আড্ডায়।"
নারীদের শরীরে লবণের নেতিবাচক প্রভাব কমায় কলা ও স্যামন: গবেষণা,"কলা, স্যামন ও অ্যাভোকাডোর মতো খাবার নারীদের শরীরে লবণের নেতিবাচক প্রভাব কমাতে সহায়তা করে বলে দেখা গেছে সাম্প্রতিক এক গবেষণায়।,ইউরোপিয়ান হার্ট জার্নালে প্রকাশিত ওই গবেষণায় বলা হয়েছে, এ ক্ষেত্রে পটাশিয়াম হৃদপিণ্ডের সুরক্ষায় এবং রক্তচাপ কমাতে সাহায্য করে। তবে, পুরুষের তুলনায় নারীরাই এ ক্ষেত্রে বেশি উপকৃত হন।,পটাসিয়াম সমৃদ্ধ খাবারের মধ্যে রয়েছে শাকসবজি, ফল, বাদাম, মটরশুটি, দুগ্ধজাত খাদ্য ও মাছ।,উদাহরণ হিসেবে বলা হয়েছে, একটি ১১৫ গ্রাম কলায় ৩৭৫ মিলিগ্রাম, ১৫৪ গ্রাম রান্না করা স্যামন মাছে ৭৮০ মিলিগ্রাম, একটি ১৩৬ গ্রাম আলুতে ৫০০ মিলিগ্রাম এবং এক কাপ দুধে ৩৭৫ মিলিগ্রাম পটাসিয়াম রয়েছে।,এই গবেষণাটির জন্য এপিক-নরফোক গবেষণা থেকে তথ্য সংগ্রহ করা হয়। এপিক-নরফোক গবেষণাটি হচ্ছে, ১৯৯৩ থেকে ১৯৯৭ সালের মধ্যে যুক্তরাজ্যের নরফোকে বাস করা ৪০ থেকে ৭৯ বছর বয়সী প্রায় ৩০ হাজার মানুষের ওপর করা একটি গবেষণা। সেখান থেকে ১১ হাজার ২৬৭ জন পুরুষ এবং ১৩ হাজার ৬৯৬ জন নারীর তথ্য বিশ্লেষণ করা হয় নতুন এই গবেষণাটিতে।,যেখানে, প্রত্যেকে তাদের জীবনধারার ওপর বিভিন্ন প্রশ্নের উত্তর দেয়। সেখানে তাদের রক্তচাপ পরিমাপ করা হয় এবং প্রস্রাবের নমুনা সংগ্রহ করা হয়। খাদ্যতালিকায় সোডিয়াম এবং পটাসিয়াম গ্রহণের পরিমাণ অনুমান করতে প্রস্রাব পরীক্ষা করা হয়েছিল। গবেষকরা তখন পটাসিয়াম গ্রহণ এবং রক্তচাপের মধ্যে যোগসূত্র বিশ্লেষণ করেন। ফলাফলস্বরূপ দেখেন, পটাসিয়াম গ্রহণ নারীদের নিম্ন রক্তচাপের সঙ্গে যুক্ত। অর্থাৎ, দেখা যায় খনিজটি গ্রহণের সঙ্গে সঙ্গে তাদের রক্তচাপ কমে যায়।,যখন লবণ গ্রহণের ভিত্তিতে পটাসিয়াম এবং রক্তচাপের মধ্যে সম্পর্ক বিশ্লেষণ করা হয়। তখন শুধু উচ্চ লবণ গ্রহণকারী নারীদের মধ্যে বিষয়টি বেশি পরিলক্ষিত হয়।,তবে, সামগ্রিকভাবে দেখা যায়, সব থেকে বেশি পটাসিয়াম গ্রহণকারী ব্যক্তিদের মধ্যে হৃদরোগ সংক্রান্ত ঝুঁকি, সবচেয়ে কম গ্রহণকারী ব্যক্তিদের তুলনায় ১৩ শতাংশ কম ছিল। আর যখন পুরুষ ও নারীদের পৃথকভাবে বিশ্লেষণ করা হয়েছিল, তখন ঝুঁকি হ্রাস ছিল যথাক্রমে ৭ শতাংশ ও ১১ শতাংশ।,গবেষক নেদারল্যান্ডসের আমস্টারডাম ইউনিভার্সিটি মেডিকেল সেন্টারের অধ্যাপক লিফার্ট ভোগ বলেছেন, 'গবেষণার ফলাফল থেকে দেখা যায়, পটাসিয়াম হৃদপিণ্ডের স্বাস্থ্য রক্ষায় সাহায্য করে। তবে, এ ক্ষেত্রে পুরুষের তুলনায় নারী বেশি উপকৃত হন।',তিনি আরও বলেন, 'এটি সবাই জানে যে, বেশি লবণ খাওয়া উচ্চ রক্তচাপ, হার্ট অ্যাটাক এবং স্ট্রোকের ঝুঁকি বাড়ায়। তাই স্বাস্থ্য বিষয়ক পরামর্শে লবণ গ্রহণ সীমিত করার ওপর জোর দেওয়া হয়। কিন্তু আমাদের ডায়েটে প্রক্রিয়াজাত খাবার অন্তর্ভুক্ত থাকে বলে এটি অর্জন করা কঠিন।',ব্রিটিশ হার্ট ফাউন্ডেশনের সিনিয়র ডায়েটিশিয়ান ট্রেসি পার্কার বলেছেন, 'এই গবেষণাটি বর্তমান পরামর্শগুলোকে সমর্থন করে। আমাদের লবণের পরিমাণ কমিয়ে বেশি করে পটাসিয়ামযুক্ত খাবার খাওয়া স্বাস্থ্যকর হৃদপিণ্ডের রেসিপি হতে পারে। আপনার পটাসিয়াম গ্রহণ বাড়ানোর সহজ উপায় হলো দিনে ৫ খণ্ড ফল এবং সবজি খাওয়া। অন্যান্য খাবার যেমন- ডাল, মাছ, বাদাম, বীজ এবং দুধেও পটাসিয়াম বেশি থাকে এবং লবণ কম থাকে, তাই আপনার হৃদপিণ্ডের জন্য এগুলোও উপকারী।',তিনি আরও বলেন, 'তবে, সুস্থ থাকা শুধু আপনার প্লেটে কী আছে তা নিয়ন্ত্রণ করা নয়। আপনার অ্যালকোহল গ্রহণ সীমিত করা এবং শারীরিকভাবে সক্রিয় থাকাও আপনার রক্তচাপ কমাতে সাহায্য করবে এবং হার্ট অ্যাটাক বা স্ট্রোকের ঝুঁকিও হ্রাস করবে।',ন্যাশনাল হেলথ সার্ভিসের (এনএইচএস) পরামর্শ হলো, ১৯ থেকে ৬৪ বছর বয়সী প্রাপ্তবয়স্কদের প্রতিদিন ৩ হাজার ৫০০ মিলিগ্রাম পটাসিয়াম গ্রহণ প্রয়োজন। কিন্তু, এটি তাদের প্রতিদিনের সাধারণ খাদ্যতালিকা থেকে পেতে হবে।',তথ্যসূত্র: দ্য গার্ডিয়ান,গ্রন্থনা: আহমেদ বিন কাদের অনি"
কেএফসি নিয়ে এলো টেক্সাস বার-বি-কিউ জিনজার,"ফুডলাভারদের কাছে জনপ্রিয়তার শীর্ষে থাকা কেএফসি সম্প্রতি তাদের বার্গার ক্যাটাগরিতে টেক্সাস বার-বি-কিউ জিনজার নামে নতুন একটি বার্গার নিয়ে এসেছে।,সীমিত সময়ের জন্য মেন্যুতে আসা নতুন এই বার্গারটিতে ফুডলাভাররা টেক্সাসের অনন্য স্বাদ উপভোগ করতে পারবেন। কেএফসি ইন্টারন্যাশনাল হোল্ডিংস যুক্তরাষ্ট্রের লাইসেন্সের অধীনে ট্রান্সকম ফুডস লিমিটেড বাংলাদেশে ২০০৬ সাল থেকে কেএফসি'র ফ্রেঞ্চাইজি হিসেবে তাদের ব্যবসা কার্যক্রম পরিচালনা করছে।,নতুন এই বার্গারে সুস্বাদু ক্যারামলাইজড বানের ভেতর রয়েছে টেক্সাস বার-বি-কিউ সস ও ডায়নামাইট মায়ো। নরম বানটির প্রতিটি কামড়ে সবাই পাবেন 'হট অ্যান্ড ক্রিস্পি ফিলে'র জাদু আর ক্যাপসিকাম, টমেটো, হালাপিনো ও পেঁয়াজের ভেজিটেবল মিক্স। একে আরও পারফেক্ট করতে রয়েছে ফ্রেশ আইসবার্গ লেটুস ও চিজ। ভিন্ন ফ্লেভার ও স্বাদের এই রোলার কোস্টারে গ্রাহকরা হারিয়ে যাবেন অন্য এক জগতে।,এটি কেএফসির সবগুলো চ্যানেল- ডাইন-ইন, টেকএওয়ে, অনলাইন অর্ডার ও কল ফর ডেলিভারিতে। সুস্বাদু বার্গারটি মাত্র ৩৯৯ টাকায় গ্রাহকরা উপভোগ করতে পারবেন।,ট্রান্সকম ফুডস লিমিটেডের প্রধান নির্বাহী কর্মকর্তা অমিত দেব থাপা বলেন, 'বিগত কয়েক বছরে বার্গার ক্যাটাগরি ব্যাপকভাবে সম্প্রসারিত হয়েছে এবং কেএফসি এর একটি অংশ হতে আগ্রহী। নতুন এই উপহার দিতে পেরে খুবই আনন্দিত, যা গ্রাহকদের দেবে ""ফিঙ্গার লিকিং গুড"" এক্সপেরিয়েন্স।'"
গরমে শীতল থাকবেন যেভাবে,"সূর্যের প্রচণ্ড দাবদাহে অতিষ্ঠ জনজীবন। রিমঝিম বর্ষার সেই সজীবতা আর নেই প্রকৃতিতে। প্রচণ্ড দাবদাহে বাড়ছে পানিশূন্যতা, ডায়রিয়ার প্রাদুর্ভাব। এ সময় শরীরকে শীতল রাখার উপায়গুলো জানা থাকলে গরমের অস্বস্তিকে মোকাবিলা করা কিছুটা হলেও সম্ভব।,চলুন জেনে নেই শরীর শীতল রাখার কয়েকটি কার্যকর উপায়-,গরমে যা খাবেন,আয়ুর্বেদ বলে, গরমে মানুষের পিত্ত তীব্র হয়ে ওঠে। তাই শরীরে শীতলভাব বজায় রাখতে চাইলে সবার আগে খাদ্যতালিকা থেকে পিত্তবর্ধক খাবারগুলো বাদ দিতে হবে। মনে রাখতে হবে, পাকস্থলী বা পেট গরম হলেই শরীরে অস্বস্তিভাব বেশি অনুভূত হয়।,সবুজ শাকসবজি ও ফলমূল স্বাস্থ্যের জন্য উপকারী তবে কোন কোন সবজি ও ফল পাকস্থলী ঠাণ্ডা রাখে আসুন জেনে নেই।,সবজি,শীতের দিনের সবজি গাজর, ফুলকপি, বিট, বাঁধাকপি গ্রীষ্মের খাদ্যতালিকা থেকে বাদ দিতে হবে। মেনুতে রাখুন শসা, ঝিঙা, পটল, কুমড়া, ঢেঁড়সের মতো সবজি। এই সবজিগুলো সহজে পরিপাকযোগ্য তাই পেটকে তুলনামূলক ঠাণ্ডা রাখতে পারে।,ফলমূল,গরমে প্রচুর মৌসুমি ফল পাওয়া যায় যা শরীরকে শীতল রাখতে ও লবণাক্ততা ধরে রাখতে খুবই কার্যকর।,কাঁচা আম,কাঁচা আমের মৌসুম এখন না থাকলেও কিছু দোকানে এখনো কাঁচা আম পাওয়া যাচ্ছে। কাঁচা আমে রয়েছে প্রচুর পরিমাণে পটাশিয়াম। এ ছাড়া রয়েছে ভিটামিন সি ও ম্যাগনেশিয়াম যা শরীর ঠাণ্ডা রাখতে সহায়তা করে।,তরমুজ,তরমুজ খুবই সুস্বাদু ও জনপ্রিয় একটি ফল। তরমুজের ৯১ দশমিক ৫ শতাংশই পানি। যা শরীর ঠাণ্ডা করতে সাহায্য করে। আরও আছে ভিটামিন ও খনিজ লবণ যা এই গরমে আপনার শরীরে লবণাক্ততা ধরে রাখবে। তাই নিয়মিত খাদ্যতালিকায় এই সময়ে তরমুজ রাখতে পারেন। তরমুজ জুস করেও খেতে পারেন। তবে রাতের দিকে তরমুজ খেলে অনেকের হজমে সমস্যা হয়। কারণ এর মধ্যে প্রচুর ফাইবার থাকে। সে রকম কোনো সমস্যা থাকলে রাতে তরমুজ খাওয়া এড়িয়ে যাওয়াই ভালো।,বাঙ্গি,বাঙ্গি একটি খুবই পুষ্টিকর একটি ফল যা খুবই সহজলভ্য এবং দামেও তুলনামূলক সস্তা। শরীর ঠাণ্ডা রাখতে বাঙ্গির তুলনা নেই। বাঙ্গিতে রয়েছে প্রচুর পটাশিয়াম ও মিনারেল। তাই গরমে বাঙ্গি খেলে শরীরের গরমভাব দূর হয়ে যাবে। তাছাড়া নিয়মিত বাঙ্গির শরবত খেলে খাবারে অরুচি, অনিদ্রা, আলসার ও অ্যাসিডিটি দূর হয়।,শসা,শসা একটি বারোমাসি ফল বা সবজি। খুবই সহজলভ্য এবং স্বাস্থ্যের জন্য উপকারী। এতে রয়েছে ৯৬ দশমিক ৭ শতাংশ পানি। যা শরীরের পানির অভাব মেটাতে সাহায্য করে।,আখের গুড়,আখের গুড়ের চাহিদা শীতকালে পিঠা বানাতে ব্যবহার হলেও গরমে এটার উপকারিতা অনেক। আখের গুড় দিয়ে শরবত পান করলে শরীর শীতল থাকে। তাছাড়া আখে রয়েছে ফ্রুকটোজ ও গ্লুকোজ রয়েছে। যা আমাদের শরীরের তাপমাত্রা কমাতে কার্যকর।,পানীয়জল হিসেবে যা খাবেন,কোমল পানীয় হিসেবে বাজারে কোকা কোলা, পেপসি, সেভেন আপ, স্প্রাইট, মাউন্টেন ডিউ এর মত অনেক কার্বনেটেড বেভারেজের বিরাট বাজার রয়েছে বাংলাদেশে। তবে এই বাজারজাত পানীয়গুলো শরীরকে সাময়িক চাঙ্গাভাব দিলেও এর কোনো পুষ্টিগুণ নেই বরং শরীরকে আরও ক্ষতিগ্রস্ত করে।,প্রাকৃতিক অনেক পানীয় বা শরবত রয়েছে যা স্বাস্থ্যের জন্য উপকারী। শরীরে শীতলভাব ধরে রাখে দীর্ঘক্ষণ। এই শরবতগুলো কারখানায় তৈরি কোমল পানীয়ের মতো পুষ্টিবিহীন মিষ্টি কার্বনেটেড পানীয় নয়।,প্রাকৃতিক পানীয় পান করার একটি বড় সুবিধা হলো, এটি শুধুমাত্র শরীরকে হাইড্রেট করে না, সেইসঙ্গে প্রয়োজনীয় খনিজ লবণ ও পুষ্টিও পৌঁছে দেয়। এর আরেকটি বাড়তি সুবিধা হলো যে বাড়িতে তৈরি প্রাকৃতিক পানীয়তে কোনো কৃত্রিম উপাদান যোগ করা হয় না। বিধায় সব বয়সীদের জন্যই এটি উপকারী।,আখের রস,আখের রস শরীরকে ঠাণ্ডা রাখতে খুবই কার্যকরী। কাঁচা আখ থেকে চেপে প্রাপ্ত রসের সঙ্গে বিট লবণ, পুদিনাপাতা এবং লেবুর রস মিশিয়ে খেলে এর সঠিক স্বাদ পাওয়া যায়। এক কাপ আখের রসে ১৮০ ক্যালোরি ও ৩০ গ্রাম সুক্রোজ থাকে।,ডাবের পানি,গরমে ডাবের পানি নিমিষেই শরীরে চাঙ্গা ভাব নিয়ে আসে। ডাবের পানিতে পর্যাপ্ত পরিমাণ পটাশিয়াম ও ম্যাগনেশিয়াম রয়েছে। যা আপনার শরীরকে সতেজ করতে দারুণ কার্যকর। এক কাপ ডাবের পানিতে থাকে ৬০ ক্যালোরি, ১৫ গ্রাম কার্বোহাইড্রেট, ৮ গ্রাম চিনি এবং পর্যাপ্ত পটাসিয়াম থাকে। তাছাড়া ডাবের পানির ৯৪ শতাংশই পানি।,বেলের শরবত,গরমে শরবত তৈরির জন্য বেল বেশ পরিচিত ফল। যা পাকস্থলী ঠাণ্ডা রাখতে খুব কার্যকর। বেলে রয়েছে বিটা-ক্যারোটিন, প্রোটিন, রিবোফ্লাভিন, ভিটামিন সি, ভিটামিন বি১ এবং বি২, ক্যালসিয়াম, পটাসিয়াম এবং ফাইবারের মতো পুষ্টিকর উপাদান।,পুদিনার শরবত,শরীরকে ভেতর থেকে ঠাণ্ডা রাখতে এবং সতেজ অনুভূতির জন্য খাওয়া হয় পুদিনা। পুদিনায় রয়েছে ফসফরাস, ক্যালসিয়াম এবং ভিটামিন সি, ডি, ই এবং এ সমৃদ্ধ উপাদান। পুদিনার শরবত গরমে দেবে শীতল অনুভূতি।,জিরাপানি,নোনতা স্বাদযুক্ত পানীয় জিরাপানি। এটি বেশ জনপ্রিয়। এক গ্লাস জিরাপানিতে থাকে ৬৯ ক্যালরি, ১ দশমিক ৯ গ্রাম প্রোটিন, ৫ দশমিক ৫ গ্রাম কার্বোহাইড্রেট এবং ১ দশমিক ৪ গ্রাম ফাইবার যা পেটকে ঠাণ্ডা রাখে। হজমে সাহায্য করে।,লেবুর শরবত,লেবুর শরবত হলো প্রচণ্ড ব্যস্ততা, ক্লান্তি কিংবা অবসাদে সতেজতা ফেরানোর সবচেয়ে প্রচলিত প্রাকৃতিক পানীয়। ১০০ গ্রাম লেমনেডে ২৯ ক্যালোরি, ১ দশমিক ১ গ্রাম প্রোটিন, ২ দশমিক ৫ গ্রাম চিনি, ২ দশমিক ৮ গ্রাম ফাইবার এবং ৯ দশমিক ৩ গ্রাম কার্বোহাইড্রেট রয়েছে। তাছাড়া লেবুতে রয়েছে প্রচুর পরিমাণে ভিটামিন সি।,পর্যাপ্ত পরিমাণে পানি পান,তাপদাহের সময় প্রচুর পরিমাণে পানি পান করা খুবই জরুরি। তাপদাহে গরম পানি পান করা অস্বস্তিকর হলেও গরম পানি পান করতে অনেকেই পরামর্শ দেন।,এর যুক্তি হিসেবে বলা হচ্ছে, গরম পানি পানে অল্প সময়েই শরীরের উষ্ণতা বেড়ে যায়। ফলে প্রচুর ঘাম ঝরতে থাকে শরীর থেকে। এতে করে শরীরও ঠাণ্ডা হয়ে যায় খুব দ্রুত, থাকা যায় সতেজ। উল্লেখ্য, প্রতি ঘণ্টায় মানবদেহ দুই লিটারের বেশি ঘাম ঝরাতে পারে। ফলে শরীরের তাপমাত্রা কমাতে এটি একটি ভালো পদ্ধতি হতে পারে। আবার অনেকে গরমে ঠাণ্ডা পানি পানের পরামর্শ দেন। এ নিয়েও কিছু গবেষণা হয়েছে। ফলাফলে দেখা গেছে, ঠাণ্ডা পানি পানে সতেজ হওয়া যায় দ্রুত। যে কারণে পুষ্টিবিদরা ঠাণ্ডা পানি পান করতে পরামর্শ দিয়ে থাকেন।,তবে জাপানের অটোয়া বিশ্ববিদ্যালয়ের থার্মোরেগুলেটরি ফিজিওলজি'র সহযোগী অধ্যাপক ওলি জে ও তার দল শরীরে বিভিন্ন স্থানে ৮টি থার্মোমিটার রেখে একটি পরীক্ষা করেন। ফলাফলে দেখা যায়, গরম পানি দ্রুত শরীর শীতল করে থাকে। কারণ গরম পানিতে শরীর থেকে ঘাম নির্গত হয় বেশি।,জীবনযাত্রায় আনুন পরিবর্তন,গরমে হালকা রংয়ের পোশাক পরতে হবে। গাঢ় রংয়ের পোশাক তাপমাত্রা শোষণ করে বলে গরম অনুভূত হয় বেশি। গরমের সবচেয়ে উপকারী পোশাক হলো সাদা রংয়ের পোশাক। গরমে সিনথেটিক পোশাক এড়িয়ে চলবেন। সবসময় সুতি ও লিনেনের ঢিলা পোশাক পরার চেষ্টা করুন।,গরমে সূর্যের অতিবেগুনী রশ্মি থেকে যতটা সম্ভব দূরে থাকার চেষ্টা করুন। রোদে গেলে মাথায় রাখুন চওড়া ক্যাপ, স্কার্ফ অথবা সঙ্গে রাখুন ছাতা। ত্বকে মাখুন সানস্ক্রিন ক্রিম কিংবা লোশন। গোসলে যাওয়ার আগে নারকেল তেল মাখতে পারেন।,খুব ভোরে বা সূর্য ডোবার পরই একমাত্র ভারী ব্যায়াম করতে পারেন। রোদের মধ্যে ভারী ব্যায়াম করলে মাসলে ক্র্যাম্প ধরা থেকে হিটস্ট্রোকসহ আরও নানা ধরনের সমস্যা হতে পারে। এতে উপকারের থেকে অপকারই বেশি হওয়ার সম্ভাবনা।,সিগারেট, জর্দা বা নেশাজাতীয় দ্রব্য খাওয়ার অভ্যাস থাকলে তা এখনই ত্যাগ করুন। ধূমপানে শরীরকে আরও গরম করে তোলে।"
গরমে স্বস্তির পানীয়,"তীব্র এই গরমে একটু প্রশান্তি আর আরাম খুঁজতে ব্যস্ত সবাই। ছোট-বড় কেউই প্রচণ্ড গরম থেকে রেহাই পাচ্ছে না।,গরমে স্বস্তি পেতে তাই খাবারে সজাক দৃষ্টি দেওয়া প্রয়োজন। প্রতিদিনের খাবার মেনুতে সরবত, ফলের জুস, ডাবের পানি রাখুন।,দই বা দই দিয়ে তৈরি খাবার শরীর ঠাণ্ডা রাখতে সাহায্য করে। যেমন লাচ্ছি, রায়তা বা ফলের সঙ্গে দই।,সবুজ শাক সবজি বেশি খাবার তালিকায় রাখুন। ভাজা খাবার, ভারি খাবার এই গরমে এড়িয়ে চলা ভালো। হালকা মসলা বা ঝোল তরকারি রান্না করুন। শসা বা শসার জুস এসময়ে আরাম দেবে। সঙ্গে পুদিনা পাতা পানি শূন্যতা রোধে সহায়ক।,রোদে বাইরে না যাওয়ার চেষ্টা করুন। প্রয়োজনে ছাতা ব্যাবহার করুন। পানি, জুস বা স্যালাইন রাখুন।,গরমে স্বস্তি পেতে এমন কিছু পানীয় ও প্রস্তুত প্রণালি সম্পর্কে জেনে নিতে পারেন এই আলোচনায়।,ফলের সঙ্গে দই,উপকরণ,আপেল, কল ও আম ছোট টুকরো করে আধা কাপ, টক দই আধা কাপ, বরফ কুচি এক টেবিল চামচ, চিনি এক চা চামচ।,প্রণালি,একটি বাটিতে সব ফল নিয়ে দই ও চিনি দিয়ে মিশিয়ে নেন। উপরে বরফ কুচি ছড়িয়ে পরিবেশন করুন।,তেঁতুলের ঠাণ্ডাই,উপকরণ,তেঁতুলের রস এক কাপ, চিনি দুই টেবিল চামচ, বিট লবণ স্বাদমতো, জিরা গুড়ো আধা চা চামচ, বরফ টুকরো ৪-৫টি।,প্রণালি,একটি বোতলে বরফ ছাড়া সব উপকরণ একসঙ্গে মিশিয়ে ভালো ভাবে ঝাঁকিয়ে নেন। এবার গ্লাসে বরফের টুকরো দিয়ে ঢেলে দেন।,শসা পুদিনার জুস,উপকরণ,খোসাসহ কচি শসা একটি, পুদিনা পাতা এক টেবিল চামচ, লেবুর রস এক টেবিল চামচ, লবণ মরিচ স্বাদমতো, পানি পরিমাণ মতো।,প্রণালি,শসা ভালো ভাবে ধুয়ে কেটে নিন, ব্লেন্ডারে সব উপকরণ একসঙ্গে মিশিয়ে পরিমাণ মতো পানি দিয়ে ব্লেন্ড করুন।,জল জিরা,উপকরণ,পুদিনা পাতা এক মুঠো, লেবুর রস, লবণ স্বাদমতো, জিরা গুড়ো আধা চা চামচ, স্প্রাইট ছোট এক বোতল।,প্রণালি,সব উপকরণ একসঙ্গে মিশিয়ে নেন, বরফ টুকরো দিয়ে সব উপকরণের সঙ্গে স্প্রাইট মিলিয়ে নেন। এবার গ্লাসে ঢেলে পরিবেশন করুন।,সল্টেড লাচ্ছি,উপকরণ,টক দই আধা কাপ, বিটলবণ আধা চা চামচ, গোল মরিচ গুঁড়ো আধা চা চামচ, লবণ স্বাদমতো। চিনি এক চা চামচ। পানি আধা গ্লাস। বরফের টুকরো পরিমাণ মতো।,প্রণালি,সব উপকরণ একসঙ্গে মিশিয়ে ব্লেন্ড করুন। বরফের টুকরো দিয়ে পরিবেশন করুন।"
ঈদ আয়োজন: জাফরানি পোলাও,"দুপুরে গরু বা খাসির মাংসের সঙ্গে জাফরানি পোলাওয়ের জুটি হতে পারে চমৎকার। সুগন্ধি এ পোলাও খাবারের স্বাদ বাড়িয়ে তুলবে।,উপকরণ,বাসমতি চাল এক কেজি, গুঁড়ো দুধ দুই টেবিল চামচ, পেয়াজ বেরেস্তা আধা কাপ, ফুড কালার অল্প, দারচিনি-এলাচ দুটো করে, লবণ স্বাদমতো, বাদাম-কিশমিশ পরিমাণ মতো, জাফরান দু চিমটি, কেওড়া জল কয়েক ফোটা, ঘি পরিমাণ মতো।,প্রণালি,চাল ধুয়ে পানি ঝরিয়ে নিন, জাফরান অল্প পানি দিয়ে ভিজিয়ে রাখুন, হাড়িতে ঘি গরম করে গরম মসলা দিয়ে নাড়ুন। পরিমাণ মতো পানি দিয়ে গুঁড়ো দুধ মিশিয়ে নিন, ফুটে উঠলে পেয়াজ বেরেস্তা আর লবণ দিন। চাল দিয়ে নাড়ুন, পানি কমে আসলে আঁচ কমিয়ে ঢেকে রাখুন। পানি কমে এলে ভিজিয়ে রাখা জাফরান ছড়িয়ে নেড়ে আবার গোলাপজল কয়েক ফোটা দিয়ে নেড়ে ঢেকে রাখুন। হয়ে এলে ফুড কালার ছড়িয়ে নামান।"
ঈদ আয়োজন: কলিজা ভুনা,"ঈদুল আজহার সকালে কোরবানির পর গরু বা খাসির টাটকা কলিজা রান্না করে পরিবেশন করতে পারেন গরম লুচির সঙ্গে।,উপকরণ,কলিজা টুকরো দুই কাপ, পেঁয়াজ কুচি দুই টেবিল চামচ, পেঁয়াজ বাটা এক টেবিল চামচ, আদা-রসুন বাটা এক টেবিল চামচ করে, হলুদ মরিচ গুঁড়ো আধা চা চামচ করে, জিরা গুঁড়ো আধা চা চামচ, গরম মসলা গুঁড়ো আধা চা চামচ, পেঁয়াজ ভাজা এক টেবিল চামচ, আস্ত রসুন কয়েক টুকরো, কাবাব মসলা এক চা চামচ, লবণ স্বাদমতো, সরিষার তেল পরিমাণ মতো। কাঁচামরিচ কুচি এক টেবিল চামচ। এলাচ-দারচিনি-তেজপাতা একটি করে।,প্রণালি,কলিজা ভালোভাবে ধুয়ে নিন। কড়াইতে তেল গরম করে মসলা এক এক করে দিয়ে কলিজা কষান। কষানো হলে লবণ, কাঁচামরিচ, পেঁয়াজ ভাজা ছিটিয়ে ঢেকে রাখুন। তেল উঠলে কাবাব মসলা ছিটিয়ে নামান। গরম গরম লুচি বা পরোটার সঙ্গে পরিবেশন করুন।"
ঈদ আয়োজনে সহজ ৩ ডেজার্ট,"ডেজার্ট ছাড়া যেন বিশেষ দিনের খাবারের আয়োজনটা ঠিক জমে না। এই ঈদে তৈরি করতে পারেন সহজ কিছু ডেজার্ট; যা শুধু দেখতেই সুন্দর না, খেতেও সুস্বাদু।,,ব্যানানা বিস্কিট পুডিং,উপকরণ,৪টি গোল গোল করে কাটা পাকা কলা, নরম বিস্কিট ২ প্যাকেট, পুডিং পাউডার ১ প্যাকেট, হুইপ ক্রিম এক প্যাকেট, কিশমিশ-বাদাম ইচ্ছে মতো, দুধ পরিমাণ মতো।,প্রণালি,পুডিং পাউডার পরিমাণ মতো তরল দুধে মিশিয়ে জ্বাল দিন। হুইপড ক্রিম বিট করে রেডি করুন। ট্রান্সপারেন্ট বাটিতে বিস্কিট, কলার স্লাইস, পুডিং মিশ্রণ আর ক্রিম লেয়ার করে সাজান। লেয়ারের মাঝে বাদাম-কিশমিশ ছড়িয়ে দিন।,জেলো চিজ স্কোয়ার,উপকরণ,বিস্কিট ক্রাশ করা ২ কাপ, ক্রিম চিজ ১ কাপ, জেলোটিন ২ প্যাকেট। কনডেন্সড মিল্ক পরিমাণ মতো।,প্রণালি,একটি কাঁচের বাটিতে বিস্কিট গুঁড়োর সঙ্গে কনডেন্সড মিল্ক মিশিয়ে হাতে চেপে ছড়িয়ে দিন। এর ওপর ক্রিম চিজ ছড়িয়ে ফ্রিজে রাখুন। পরিমাণ মতো পানি দিয়ে জেলো তৈরি করুন। এবার ফ্রিজ থেকে বাটি বের করে জেলো চিজ ক্রিমের ওপর ছড়িয়ে দিন। আবার ঠাণ্ডা করতে বাটি ফ্রিজে রাখুন। ভালোভাবে জমে গেলে স্কয়ার শেপে কেটে নিন।,ফ্রুটক্রিম কাস্টার্ড,উপকরণ,আপেল, আম, ডালিম, চেরি ,বাদামকুচি, কিশমিশ আধা কাপ করে। তরল দুধ ১ লিটার, চিনি আধা কাপ, গুঁড়ো দুধ ১ কাপ, ক্রিম ১ কৌটা, কনডেন্সড মিল্ক আধা টিন, কাস্টার্ড পাউডার ২ টেবিল চামচ। ভ্যানিলা এসেন্স অল্প।,প্রণালি,তরল দুধে গুঁড়ো দুধ মিশিয়ে জ্বাল দিন। ফুটে উঠলে কনডেন্সড মিল্ক দিয়ে নাড়ুন, চিনি দিয়ে নাড়ুন, ক্রিম দিন। কাস্টার্ড পাউডার দিয়ে নাড়ুন। নামানোর আগে ভ্যানিলা এসেন্স দিয়ে নামান। বাটিতে ঢেলে ঠাণ্ডা হলে ফল মেশান।"
ঈদ আয়োজন: মাটন শিক কাবাব ,"যে কোনো উৎসবে পরিবারের সবার জন্য রান্না করার আনন্দই অন্যরকম। মাংসের কাবাব সবার পছন্দের খাবার। তাই এ ঈদে তৈরি করুন মাটন শিক কাবাব।,উপকরণ,খাসির মাংসের কিমা আধা কেজি, গরম মসলা গুঁড়ো এক চা চামচ, পেঁয়াজ ভাজা আধা কাপ, আদা-রসুন বাটা এক চা চামচ করে, লবণ স্বাদমতো, ঘি ২ টেবিল চামচ, ধনেপাতা কুচি এক টেবিল চামচ, জিরা গুঁড়ো আধা চা চামচ, চিলি ফ্লেক্স এক টেবিল চামচ, লেবুর রস ২ টেবিল চামচ, কাঁচা মরিচ মিহি কুচি এক টেবিল চামচ, শিক প্রয়োজন মতো। বাটার পরিমাণ মতো।,প্রণালি,মাংসের কিমার সঙ্গে বাটার বাদে সব উপকরণ একসঙ্গে মিশিয়ে মেখে ফ্রিজে রেখে দিন এক ঘণ্টা। শিকগুলোয় বাটার ব্রাশ করে মাখানো কিমা হাতে মুঠো করে লাগিয়ে নিন। গ্রিল প্যানে বাটার ব্রাশ করে কাবাব শিকগুলো এপাশ-ওপাশ বাটার ব্রাশ করে গ্রিল করুন। ভালোভাবে হয়ে এলে নামিয়ে নিন। কাঁচা পেঁয়াজের সালাদসহ পরিবেশন করুন।"
ঈদ আয়োজন: বিফ টমেটো কারি,"ঈদের আনন্দে পরিপূর্ণতা আনে সুস্বাদু খাবার। এই ঈদে খাবারের আয়োজনে ভিন্নতা নিয়ে আসুন মজাদার বিফ টমেটো কারি দিয়ে।,উপকরণ,গরুর হাড় ছাড়া মাংস এক কেজি ছোট টুকরো করা, আাদা-রসুন-পেঁয়াজ বাটা এক টেবিল চামচ করে, টমেটো পেস্ট আধা কাপ, টমেটো সস ২ টেবিল চামচ, শুকনো মরিচ বাটা আধা চা চামচ, মরিচ গুঁড়ো আধা চা চামচ, জিরা গুঁড়ো আধা চা চামচ, পেঁয়াজ কুচি ২ টেবিল চামচ, টমেটো কুচি আধা কাপ, লবণ স্বাদ মতো, তেল পরিমাণ মতো, গরম মসলা গুঁড়ো আধা চা চামচ, কারি মসলা আধা চা চামচ, বাটার এক টুকরো।,প্রণালি,লবণ মেখে একটি বাটিতে মাংস রেখে দিন এক ঘণ্টা। এরপর ধুয়ে নিন। হাঁড়িতে তেল গরম করে পেঁয়াজ কুচি আর টমেটো কুচি ভাজুন। এবার টমেটো গলে গেলে টমেটো সস আর বাটার বাদে এক এক করে সব মসলা দিয়ে কষান। প্রয়োজনে অল্প পানি দিন। কষানো হলে মাংস দিয়ে, লবণ ছিটিয়ে নাড়ুন। চুলার আঁচ বাড়িয়ে দিন। তেল উঠে এলে আঁচ কমিয়ে ঢেকে রাখুন। মাংস সেদ্ধ হয়ে এলে টমেটো সস আর বাটার দিয়ে নেড়ে নামিয়ে নিন।"
ঈদে হাতের যত্ন,"দেখতে দেখতে চলেই এলো ঈদ উল আযহা। এই ঈদে কাজের চাপ বেশি থাকায় হাতের যত্ন নেওয়ার বিষয়টি অন্য যেকোনো সময়ের চেয়ে বেশি গুরুত্বপূর্ণ।,কোরবানির মাংস কাটা, সেগুলো ফ্রিজে রাখা এবং রান্নাবান্না মিলিয়ে অনেক কাজ থাকে এই কয়েকটি দিন। এসব কাজের ক্ষেত্রে বেশি সময় ধরে হাত ভেজা থাকে। ফলে হাতে নানা রকমের দাগ হয় এবং রুক্ষতাও বাড়ে।,অলিভ অয়েল ও লবণ বা বেকিং সোডার মিশ্রণ এর সাহায্যে হাত ভালোভাবে স্ক্রাব করে নিতে পারেন। স্ক্রাব করার পর হাত ভালোভাবে সাবান দিয়ে ধুয়ে একটি ভালো ময়েশ্চারাইজার ক্রিম ব্যবহার করুন। বর্তমানে বাজারে কিছু উন্নত মানের হ্যান্ড ক্রিম পাওয়া যায়। চাইলে ময়েশ্চারাইজারের পরিবর্তে হ্যান্ড ক্রিমও ব্যবহার করা যেতে পারে।,মাংস পরিষ্কার ও ধোয়ার কাজ করতে যেয়ে অনেক সময় হাতে চর্বি লেগে যেতে পারে। সেই চর্বি সাধারণ হাত ধোঁয়ার সাবান দিয়ে ধুয়ে নিলেও নখের কোনায় অবশিষ্টাংশ লেগে থাকতে পারে। সে ক্ষেত্রে প্রথমে সিরকা বা ভিনেগার যুক্ত পানিতে কিছুক্ষণ হাত ভিজিয়ে রাখুন। তারপর পরিষ্কার করে হাত ধুয়ে ফেলুন। এতে করে নখের কোনায় চর্বি জমে থাকবে না।,যদি রান্না করার সময় হাতে হলুদ লেগে নখ হলুদ হয়ে যায়, তাহলে লেবু, শসা ও টমেটোর রস একত্রে মিশিয়ে কিছুক্ষণ হাতে রেখে ধুয়ে ফেলতে পারেন। এতে করে হলুদের দাগ চলে যাবে।,অনেক সময় নখের ভিতরেও কালো ময়লা জমে যেতে পারে এবং সেগুলো ওঠাতে গেলে নখে ব্যথা লাগতে পারে। সে ক্ষেত্রে অবশ্যই গরম পানি দিয়ে আস্তে আস্তে সে ময়লা তুলে ফেলার চেষ্টা করবেন।,এই ঈদে অবশ্যই আপনার নখ যতটা সম্ভব ছোট রাখা যায় ততটা ছোট রাখবেন।"
ঈদ আয়োজন: বিফ স্টেক,"খুব সহজেই বাড়িতে তৈরি করুন বিফ স্টেক, সঙ্গে ভেজিটেবল, ম্যাসড পটেটো বা সালাদ দিয়েও স্টেক বেশ সুস্বাদু লাগে খেতে। ঈদের খাবারে ভিন্ন স্বাদ আনবে বিফ স্টেক।,উপকরণ,গরুর চাকা মাংসের বড় করে কাটা টুকরো দুই পিস, টমেটো সস দুই টেবিল চামচ, আদা রসুন মিহি কুঁচি এক চা চামচ করে, বাটার দুই টুকরো, লবণ স্বাদমতো, গোলমরিচ গুড়ো এক টেবিল চামচ, ডার্ক সয়াসস এক টেবিল চামচ, সাদা ভিনেগার এক টেবিল চামচ, বালসামিক ভিনেগার এক টেবিল চামচ, চিলি ফ্লেক্স দুই টেবিল চামচ, বারবিকিউ সস এক টেবিল চামচ, লেবুর রস এক চা চামচ এবং অলিভ ওয়েল দুই টেবিল চামচ।,প্রণালী,মাংসের টুকরো কাটা চামচ দিয়ে এপিঠ-ওপিঠ ভালোভাবে কেচে নিন। এবার বাটার বাদে সব উপকরণ একসঙ্গে মিশিয়ে মাংস ম্যারিনেট করে নিন ভালোভাবে। ম্যারিনেট করা মাংস সারারাত ফ্রিজে রেখে দিন। ভাজার আগে নামিয়ে আবার ভালোভাবে মাংসে মসলা মাখান। এখন প্যানে বাটার দিয়ে মাংস বেশি আঁচে এপিঠ-ওপিঠ ভাজুন। ভালোভাবে ভাজা হলে স্টেক নামিয়ে স্লাইস করে কেটে নিন। লেবুর রস ছড়িয়ে গরম গরম পরিবেশন করুন।"
মাংস সংরক্ষণে যে বিষয়গুলো খেয়াল রাখবেন,"কোরবানির ঈদে মাংস সংরক্ষণের পর দেখা দেয় নানান সমস্যা। অনেক সময় মাংস রাখার পরে ফ্রিজের দরজা লাগতে চায় না। আবার অনেক সময় ফ্রিজে রাখা মাংস থেকে রক্ত বের হয়ে পুরো রান্নাঘরের অবস্থাই খারাপ হয়ে যায়।,এর ফলে বাসা নোংরা হবার পাশাপাশি মাংসের গুণগত মানও নষ্ট হতে পারে। তাই সঠিকভাবে মাংস সংরক্ষণের জন্য যে পদ্ধতিগুলো প্রয়োগ করতে পারেন-,প্রথমত, আমরা যে ভুল করে ফেলি সেটা হলো, আমরা মাংস পলিব্যাগের মধ্যে ঢুকিয়ে গোল গোল করে প্যাকেট করে ফ্রিজে রাখি। এতে করে জায়গা যেমন বেশি লাগে তেমনি ঠিক বোঝাও যায় না কোথায় কী আছে।,এ ক্ষেত্রে মাংসগুলো পলিথিন ব্যাগে ঢুকিয়ে একদম চাপ দিয়ে সমান করে ফেলতে হবে। যেন একটা বইয়ের মতো আকৃতি হয়। এরপর একটার ওপরে আরেকটা প্যাকেট রেখে সংরক্ষণ করলে জায়গা যেমন বাঁচবে, তেমনি কোথায় কী আছে তা বুঝতে আর সমস্যা হবে না।,মাংস ফ্রিজে রাখার পরে অনেক সময় সেখান থেকে রক্ত বের হয় ফ্রিজে জমতে দেখা যায়। এর জন্য অবশ্যই চাইলে ডাবল পলিব্যাগ ব্যবহার করে মাংস সংরক্ষণ করুন। নয়তো এমন পলিব্যাগ ব্যবহার করুন যেগুলো পুরত্বের দিক থেকে কিছুটা মোটা।,অনেক সময় মাংস রেখে দেবার পর সেটা ফ্রিজ থেকে বের করতে অসুবিধা হয়। সে ক্ষেত্রে চেষ্টা করবেন মাংস রাখার দুএক দিন পরেই সেগুলো কিছুটা নেড়েচেড়ে দিতে। তাহলে পরবর্তীতে মাংস আর ফ্রিজের গায়ে লেগে থাকবে না।,যদি ড্রয়ার সিস্টেমের ফ্রিজার হয় আপনার তাহলে একটা ড্রয়ারে ২টি পলিব্যাগ রাখার মতো জায়গা করবেন। এতে জায়গা নষ্ট হবে কম।,মাংসে বিভিন্ন ধরনের হাড় যেমন, গরু কিংবা খাসির পায়া, গরুর মাথার মাংস ইত্যাদি বেশিদিন ফ্রিজে সংরক্ষণ করে রাখা ঠিক নয়। ফ্রিজে দীর্ঘদিন এই সকল মাংস রাখলে মাংসের গুণগত মান ঠিক থাকে না। সেইসঙ্গে এসব মাংসের স্বাদ কমে যায়।"
ঈদ আয়োজন: কাশ্মীরি মাটন,"ঈদুল আজহায় খাবার টেবিলে গরু-খাসির মাংসের আয়োজনই বেশি থাকে। আর সবাই একটু ভিন্ন স্বাদ ভিন্ন সুবাস খোঁজেন। তাই আপনিও কাশ্মীরি মাটন রান্না করে মাংস রান্নায় সহজেই ভিন্নতা আনতে পারেন।,এবার ঝটপট জেনে নিন কাশ্মীরি মাটনের রেসিপি-,উপকরণ,টাটকা খাসির মাংস এক কেজি, পেঁয়াজ কুচি আধা কাপ, পেঁয়াজ বাটা দুই টেবিল চামচ, আদা-রসুন বাটা এক থেকে দেড় চা চামচ করে, বাদাম বাটা এক চা চামচ, পোস্তদানা বাটা আধা চা চামচ, কাশ্মীরি মরিচ গুঁড়ো দুই টেবিল চামচ, টকদই দুই টেবিল চামচ, গোলাপজল কয়েক ফোটা, গুড়োদুধ এক টেবিল চামচ, লবণ স্বাদমতো, তেল পরিমাণ মতো, গরম মসলা গুড়ো এক চা চামচ ও পেঁয়াজ লাল ভাজা দুই টেবিল চামচ।,প্রস্তুত প্রণালী,একটি বাটিতে টকদই, লবণ দিয়ে মাংস মেখে রেখে দিন এক থেকে দেড় ঘণ্টা, হাড়িতে তেল গরম করে পেঁয়াজ কুচি ভাজুন, আদা রসুন  পেঁয়াজ বাটা গরম মসলা গুড়ো দিয়ে নাড়ুন, কসানো হলে মাখানো মাংস দিন। নেড়ে ঢেকে রাখুন। এবার কাশ্মীরি মরিচ গুঁড়ো দিয়ে আবার নেড়ে নিন, প্রয়োজনে অল্প পানি দিন। মাংস ভালোভাবে সেদ্ধ হয়ে এলে বাদাম বাটা, পোস্তদানা বাটা দিয়ে নেড়ে দুধ আর পেঁয়াজ ভাজা ছড়িয়ে হালকা আঁচে ঢেকে রাখুন মিনিট দশেক। এবার গোলাপজল কয়েক ফোটা দিয়ে নেড়ে নামিয়ে নিন। পোলাও বা নান পরোটার সঙ্গে গরম গরম পরিবেশন করুন।"
গরুর মাংসের ঘরোয়া রান্না,"১৯৭৫ থেকে ৮০ এর দশকের মাঝামাঝি পর্যন্ত শবেবরাতের দিন এলেই আমাদের আসাদগেট নিউকলোনিতে সকাল থেকে একটা হুল্লোড় পড়ে যেত। হালুয়া, রুটির জন্য এই হুল্লোড় নয়, এটা ছিল গরুর মাংস ভাগাভাগি করার একটা আয়োজন। সেদিন খুব ভোরে গরুর মাংসের ভাগ বিক্রি হতো কলোনির বড় মাঠে। কলোনির ছেলেরাই আয়োজন করত। সেই ভাগ কিনে নিয়ে শবেবরাতে প্রায় সব বাড়িতে রান্না হতো। চালের আটার রুটির সঙ্গে সেই পাঁচমিশালি ভুনা মাংসের স্বাদ এখনো মুখে লেগে আছে।,আব্বা সেই মাংস এনেই বলতেন, 'বেশ ঝালে-ঝসে দিয়ে রান্না কর'। অর্থাৎ লাল ঝোলে আর তেলে রান্না। আসলে গরুর মাংসের সব অংশ মিলিয়ে যখন রান্না করা হয়, যেমন: কলিজা, মাথা, রান, শিনা বা কুঁজের মাংস, তখন এক অন্যরকমের স্বাদ হতো। এখনো ছুটির দিনে এরকম একটা উদ্যোগ নিলে কেমন হবে সেটাই ভাবছি।,গরুর কিছুই বাদ যায় না,গরুর মাংস যারা খান, তারা কিন্তু শুধু গরুর মাংস খেয়েই তৃপ্ত হন না। গরুর ভুঁড়ি বা বট, কলিজা, লেজ, খিড়ি বা ওলান, মগজ, মাথা সবকিছু আলাদাভাবে রান্না করে খাওয়া যায়। বাঙালি মুসলমানের কাছে তাই গরু সবচেয়ে প্রিয়।,তিল্লিখান পোড়া দেওয়ার নাগেছে,একবার কোরবানি ঈদে গ্রামের বাড়িতে গেলাম। সেখানে দেখলাম কোরবানির মাংস ভাগ করার পর আমার কাজিন হাতে করে একটা অদ্ভুত জিনিস নিয়ে এসে বলতে লাগল, 'তিল্লিখান পোড়া দেওয়ার নাগেছে।' (তিল্লিটা পোড়া দিতে হবে)। আমিতো শুনে অবাক হয়ে গেলাম, এটা আবার কী খাবার? 
দেখলাম দাদি তিল্লিটা (স্পিন) হাত থেকে নিয়ে ধুয়ে মাটির চুলায় পুড়তে দিলেন। সঙ্গে কিছু কাঁচামরিচ ও রশুন দিয়ে দিলেন চুলায় একপাশে। এরপর পোড়ানো হয়ে গেলে, সেখান থেকে তুলে সবকিছু পুদিনাপাতা দিয়ে শিলপাটায় বেটে নিলেন। বাটা তিল্লি পেঁয়াজ, কাঁচামরিচ ও সরিষার তেল দিয়ে মেখে আমাদের খেতে দিলেন। বুঝলাম তিল্লি পুড়িয়ে এভাবে মজাদার ভর্তা বানানো যায়। এরপর থেকে আমি মাটির চুলার পরিবর্তে তাওয়ায় তিল্লি পুড়িয়ে ভর্তা করে খাই।,,শুধু কি ভর্তা?,তিল্লির কি শুধু ভর্তা হয়? না। তিল্লি বা কলিজা এগুলো ছোট ছোট করে কেটে হলুদ, লবণ ও পানি দিয়ে জ্বাল দিয়ে পানি ফেলে দিতে হবে। চাইলে আলাদাভাবেও তিল্লি ভুনা করা যায়। আবার কলিজার সঙ্গেও মিশিয়ে ভুনা করা যায়। প্রথমে তেলের ওপর অল্প লবণ, হলুদ দিয়ে ভেজে নিতে হবে। এরপর আদা, রসুন, জিরা দিয়ে ভুনতে হবে। তেলের ওপর উঠে এলে কোয়া খুলে অনেক রসুন দিতে হবে। অল্প আঁচে রান্না করতে হবে যেন রসুন সিদ্ধ হয়ে যায়। সরিষার তেলে রান্না করলে স্বাদ আরও বেড়ে যাবে বহুগুণ। নামানোর আগে কাঁচা পেয়াজ কুচি দিয়ে নামিয়ে নিতে পারেন।,বট কিন্তু বটগাছ নয়,গরুর ভুঁড়ি বা বট অনেকেই খান না। কিন্তু যারা খান, তারা জানেন কী এর স্বাদ। এখনতো ঢাকাসহ বিভিন্ন হোটেলে বট রান্না করা হচ্ছে। যত জ্বাল হবে, তত মজা হবে খেতে। সবচেয়ে উপাদেয় ভুঁড়ি রান্না খেলাম রাজশাহীতে কালাই রুটি দিয়ে। রাস্তার ধারে লম্বা বেঞ্চি পেতে গরম গরম কালাই রুটি আর অনেক ঝাল দিয়ে গরুর ভুঁড়ি একবার খেলে আর ভোলা সম্ভব নয়। বাসায় বট রান্না করে পরোটা, রুটি বা ভাত দিয়ে খেতে খুব ভালো লাগবে।,কিছুই নেই বাকি,মানুষ এমনই খেতে পছন্দ করে যে গরুর খিরি বা ওলানও খাদ্য তালিকা থেকে বাদ যায় না। কাবাবের অধিকাংশ দোকানেই খিরি কাবাব বিক্রি হয়। কিন্তু রংপুর, দিনাজপুর এলাকায় খিরি ছোট ছোট করে কেটে অনেক ঝাল ও মশলা দিয়ে ভুনা করা হয়। কাবাবের চাইতে ওই এলাকায় খিরি ভুনা বেশি পছন্দের।,মগজের ক্ষেত্রেও একই কথা প্রযোজ্য। দোকানগুলোতে মগজের কাটলেট বা কাবাব বেশি চলে। তবে বাসায় হঠাৎ হঠাৎ রান্না হয় মগজ ভুনা। আমাদের বিশ্ববিদ্যালয় জীবনে নাজিরা বাজারের নীরব হোটেলের মগজ ভুনা সেই সময়কার অর্থাৎ আশির দশকের শিক্ষার্থীদের মুখে লেগে আছে। হয়তো এখনো শিক্ষার্থীরা ভিড় করে সেই মগজ ভুনা খাচ্ছে। অল্প টাকায় এত উপাদেয় মগজ ভুনা আর কোথাও পাইনি। তবে এই কথা বলে রাখি, গরুর পার্টস বা এসব হাবিজাবি মজাদার অংশ শরীরের জন্য খুব ক্ষতিকর। তাই কালেভদ্রে এগুলো স্বাদ গ্রহণ করাই ভালো।,মিষ্টি কুমড়া দিয়ে গরুর মাংস,বাসায় যখন অল্প পরিমাণে মাংস থাকত এবং আমরা ৫ থেকে ৬ জন মানুষ রাতের খাবার খাব বলে বসে আছি, তখন আম্মাকে দেখতাম ছোট ছোট টুকরা করে মাংসটা কষিয়ে রান্না করে ফেলত। তারপর সেই মাংসের সঙ্গে পাকা মিষ্টি কুমড়া ছোট টুকরা করে মিশিয়ে দিত। এরপর অল্প অল্প চামচে করে পানি দিয়ে কষাতো। তেলের ওপরে উঠে এলে জিরা গুঁড়া দিয়ে নামিয়ে নিত। সেই স্বাদ ভোলার নয়। ওই ছোট ছোট ৩ থেকে ৪ টুকরা আর মিষ্টি কুমড়া দিয়ে এক প্লেট ভাত অনায়াসে খেয়ে ফেলা যায়। এখনো আমি শখ করে এই রান্নাটা করে খাই। এটা রংপুর অঞ্চলের রান্না।,একইভাবে কচি লাউ আর টমেটো দিয়ে গরুর মাংস রান্না করলেও খুব ভালো লাগে। এতে একদিকে যেমন মাংসের তেল কেটে যায়, অন্যদিকে তেমনি খেতেও খুব মজা হয়। গরুর মাংস ভুনে লাউ ডুমো ডুমো করে কেটে, মাংসে দিয়ে কষাতে হবে খানিকক্ষণ। এইসময় টমেটো দিলে ভালো হবে। পরে হালকা গরম পানি দিয়ে ঝোল করে অল্প আঁচে খানিকক্ষণ বসিয়ে নামাতে হবে।,হাতিরপুলের গরুর মাংস,আমি যখন ছোট ছিলাম, অর্থাৎ সত্তরের দশকের শুরুতে, তখন আব্বার সঙ্গে হাতিরপুল বাজারে যেতাম গরুর মাংস কিনতে। হাতিরপুল ও কাঁঠালবাগানের মাংসের খুব কদর ছিল সেইসময়। ঠাঁটারিবাজার ও আমিনবাজারের পরই ছিল এই দুই বাজারের গরুর গোশতের জনপ্রিয়তা। সেসময় আজকের মতো পাড়ায় পাড়ায় মাংসের দোকান ও সুপারশপ ছিল না। সম্ভবত তখন মাংসের সের ছিল আট টাকা।,আমার এখনো মনে আছে আব্বা শিনা ও সামনের পায়ের মাংস একসঙ্গে দুই থেকে তিন কেজি এনে আম্মাকে দিয়ে বলতেন, লাল ঝোল করে তেলের ওপর রান্না করো। সঙ্গে গোটা রসুন দিও কিন্তু। এই রান্নার মাজেজাটা হলো খেতে বসলে থামা যায় না। গোটা রসুনগুলোও মাংসের রূপ পেত। অনেকসময় নতুন আলু আস্ত দিয়ে দেওয়া হতো, আলাদা করে ভেজে। একবার রান্না হলে দুম করে সেই ২ থেকে ৩ কেজি ভুনা মাংস নাই হয়ে যেত। সঙ্গে আলু ভর্তাও থাকত। রেড মিট নিয়ে অনিচ্ছাকৃতভাবে সতর্ক থাকতে হয় বলে, সেই আয়েশি খাওয়া আর হয়ে ওঠে না। এরপরেও একবার রান্না করে চেখে দেখতেই পারেন।,,লেজ কি বাদ যাবে?,সাহেবরা গরুর লেজের স্টু খুব পছন্দ করে। কিন্তু আমরা বাঙালিরা লেজের ভুনা খেতে ভালোবাসি। গরুর লেজ অল্প আঁচে অনেকটা সময় নিয়ে রান্না করার পর খুব নরম হয়ে যায়। মাংস থেকে হাড্ডি, সবটাই খেয়ে ফেলা যায়। মাংস রান্না করার মতোই এটা রান্না করতে হবে। নামানোর আগে একটু পেঁয়াজ ভেজে দিলে স্বাদ বেড়ে যাবে। অনেকেই অবশ্য এটা খেয়ে দেখেননি। বাজারে লেজ আলাদা বিক্রি হয়, একবার টেস্ট করে দেখা যেতেই পারে।,পালং শাক ও গরুর মাংস,খাদ্য রসিকদের কাছে গরুর মাংস হচ্ছে সেরা খাদ্যের মধ্যে একটি। মশলা দিয়ে আধা সিদ্ধ করে দিলেও খাওয়া যায়। যারা গরুর মাংসের একটু স্বাস্থ্যকর খাবার খেতে চান, তারা পালং শাক দিয়ে গরুর মাংসের ঘন ঝোল বা কষা করতে পারেন। গরুর মাংস ছোট করে কেটে ভুনা করতে হবে। ভুনা করার সময় ৬ থেকে ৭টা মাঝারি সাইজের আলু ছোট করে ডুমো সাইজ করে মাংসের সঙ্গে কষিয়ে নিতে হবে। নামানোর আগে পালং শাক ছিঁড়ে দিয়ে সামান্য আঁচে দমে দিতে হবে। এর ৩ থেকে ৪ মিনিট পরে নামিয়ে ফেলতে হবে। নিজের পছন্দমতো ঝোল দেওয়া যাবে।,মাংসের শুঁটকি,কোরবানি ঈদে প্রায় প্রতিটি বাসায় কোরবানির মাংস অতিরিক্ত পরিমাণে হয়ে যায়। তখন অনেকেই সেই মাংস দড়িতে ঝুলিয়ে শুটকি করে ফেলেন। আম্মাকে দেখতাম রান্না ঘরে দড়িতে মাংস মালার মতো ঝুলিয়ে শুকাতে দিত। মহররমের দিন সেটা দিয়ে খিচুরি রান্না করা হতো। জানিনা এই মাংসের সঙ্গে মহররমের দিনে খিচুরি রান্নার কী সম্পর্ক। কিন্তু মোটামুটি অনেক বাসাতেই এটা রান্না হতো এবং এখনো হয়। তবে সেই গরুর শুঁটকি অনেক ঝাল ও রসুন দিয়ে মাছের শুঁটকির মতো রান্না করলেও কিন্তু অসাধারণ স্বাদ হয়।,সবজি মাংস,যারা সবজি মিশালি দিয়ে গরুর মাংস খেতে চান, তারা মুলা, শালগম, শিমের বিচি, কাঁঠালের বিচি, কচুর মুখি, পটল-আলু দিয়েও গরুর মাংস রান্না করতে পারেন। মুলা, শালগম ও কচুর মুখি দিয়ে মাংস রান্না করতে চাইলে আগে কিছুটা ভাপিয়ে নিয়ে তেলে বাদামি করে ভেজে নিতে হবে। পরে সময় নিয়ে ভুনা করতে হবে। মাখা মাখা ঝোল বা কষানো করেও রাঁধতে পারেন। নামানোর আগে সামান্য জিরার ফাকি বা পেঁয়াজ ভেজে দেওয়া যেতে পারে, স্বাদ বাড়ানোর জন্য। কাঁঠালের বিচি ও শিমের বিচিও ধুয়ে খোসা ছাড়িয়ে হালকা সিদ্ধ করে নিতে হবে। গরুর মাংস দিয়ে বুটের ডালও হতে পারে দারুণ একটা খাবার।,অন্যরকম স্টু,গরুর মাংসের স্টু খুব ভালো হয়। তবে আমরা এবার একটু অন্য ধরনের স্টু করতে পারি। হাড়সহ ২ কেজি মাংস নিয়ে প্রেশার কুকারে রাখি। এবার পেঁয়াজ মোটা করে কাটা, রসুন মোটা কুচি, আস্ত গোল মরিচ, সামান্য সিরকা বা লেবুর রস, লবণ, গোটা লাল বা সবুজ কাঁচা মরিচ, সামান্য আদা কুচি ও অল্প গুড় দিয়ে মেখে নিয়ে একটু বেশি পানি দিয়ে প্রেসার কুকারে চড়িয়ে দিন। ভালো মাংস হলে দুই বা তিন শিটি লাগবে। শক্ত মাংস হলে ৫টা শিটিও লেগে যেতে পারে। চাইলে সামান্য তেল দিতে পারেন। তবে না দিলেও চলে।,প্রেশার কুকার খুলে দেখে নিন মাংসের কী অবস্থা। প্রায় সিদ্ধ হয়ে গেলে তাতে আলু, গাজর, মুলা, ফুলকপি, বরবটি, ক্যাপসিকাম মোটা করে কেটে অল্প আঁচে বসিয়ে রাখতে হবে। সবকিছু ভালো মতো সিদ্ধ হয়ে গেলে গোলমরিচের গুড়া ও পেঁয়াজ-রসুন হালকা ভেজে দিয়ে নামিয়ে নিন। বেশ স্যুপ স্যুপ ভাব হবে। হাতে বানানো রুটি, পাউরুটি বা ভাত দিয়েও খেতে পারেন। এমনকি এমনিও খেতে পারেন।,ঝুরা মাংসের কদর,আমাদের বাড়িসহ অনেক বাড়িতেই কোরবানি ঈদের অন্যতম বড় আকর্ষণ হচ্ছে ঝুরি বা ঝুরা মাংস। অনেক মাংস একসঙ্গে সামান্য কিছু মশলা দিয়ে হাড়িতে বসিয়ে দেওয়া হয়। পানি প্রায় লাগেই না। অল্প আঁচে প্রায় প্রতিদিন জ্বাল হতে হতে মাংসটা একদম ভাজা ভাজা হয়ে যায়। এটাকেই ঝুরি মাংস বলে। তবে খুব অল্প আঁচে প্রতিদিন জ্বাল দিতে হয়, যাতে একদম পোড়া বা খটখটে না হয়। ২ থেকে ১ দিনের মধ্যে হাড্ডি খেয়ে ফেলতে হয়। তাহলে আর গন্ধ হওয়ার ভয় থাকে না। এই ঝুরি মাংস ফ্রিজে রাখা হয় না, জ্বাল দেওয়ার পরে হাড়িতেই থাকে। আর সারা ঘরে সেই ঝুরা মাংসের মনমাতানো গন্ধ থাকে।,ঝুরা মাংস খেতে পারেন পরোটা বা রুটি দিয়ে। গরুর ঝুরি, ঘন ডাল, আলু ভর্তা সহযোগে গরম ভাত যেন স্বর্গীয় কোনো খাবার। তবে সবকিছুই চুলা থেকে নামানো গরম হতে হবে। আর এই গরম গরম ঝুরি মাংস মুড়ি, চানাচুর, পেঁয়াজ, কাঁচামরিচ ও সরিষার তেল দিয়ে মেখে খাওয়ার মজাই অন্যরকম।,আম্মার বিশেষ কাবাব,ঈদ মানেই আম্মার হাতের বিশেষ কাবাব। আম্মা কী দেখে শিখেছিল, তা বলতে পারে নাই। কোনো কিছুর মাপও চামচ হিসেবে বলে নাই। শুধু বলতো আন্দাজ মতো। কারণ তারা রান্না করতো সব হাতের আন্দাজের ওপরে, চামচ দিয়ে মেপে নয়। দুইবছর আগে আম্মা মারা যাওয়ার আমরা তার রেসিপি অনুযায়ী সেই কাবাব তৈরির চেষ্টা করেই যাচ্ছি। কিন্তু আম্মার মতো হচ্ছে না। এরপরেও রেসিপিটি শেয়ার করছি। কারণ এত মজাদার কাবাব আমরা খুব কমই খেয়েছি।,পেছনের রানের হাড্ডি ছাড়া ১ কেজি মাংস খুব ছোট ছোট টুকরা করে নিতে হবে। এর সঙ্গে এক কাপ কাচা বুটের ডাল ভিজিয়ে রেখে বেটে দিতে হবে। ২ থেকে ৩ টুকরা কাঁচা পেঁপে খোসাসহ বেটে দিতে হবে। এ ছাড়া, সামান্য জয়তি, জায়ফল, ১টা কালো এলাচ, খুব সামান্য মেথি মৌরি, তেলসহ পেঁয়াজ বেরেশতা, কাঁচামরিচ বাটা, লবণ ও পরিমাণ মতো টক দই দিয়ে ম্যারিনেট করে রাখতে হবে ৮ থেকে ১০ ঘণ্টা। এরপর তেলে পেঁয়াজ দিয়ে বাদামি করে ভেজে নিয়ে সামান্য মেথি ফোড়ন দিয়ে ম্যারিনেট করা মাংসটা দিয়ে দিতে হবে। অল্প আঁচে হতে থাকবে। কোনো পানি লাগবে না। এভাবে নাড়াচাড়া করতে করতে মাংসটা একদম গলে যাবে। ব্যস আম্মার কাবাব প্রস্তুত। তেলের ওপরে উঠলে নামিয়ে নিন। কাঁচা পেঁয়াজ, মরিচ, ধনিয়াপাতা ও শসা কুচি ছিটিয়ে পরোটা দিয়ে খেতে অসাধারণ লাগে।,দাদির বিফ স্পেশাল,এ ছাড়া আরেকটি বিফ স্পেশাল রান্না হয় আমাদের পরিবারে। মূলত দাদির কাছ থেকে সবাই শিখেছে। পেঁয়াজসহ সব ধরনের মশলা মেখে হাত ধোয়া পানি দিয়ে মাংস চুলায় চড়িয়ে দিতে হবে। এরপর অল্প আঁচে মাংস কষানো হতে থাকবে। পানি শুকিয়ে গেলে আবার কিছুটা হালকা গরম পানি দিয়ে ঢেকে দিতে হবে। এইভাবে মাংস সিদ্ধ হয়ে তেলের ওপরে উঠে এলে আঁচ একদম কমিয়ে দিয়ে দিতে হবে সেই স্পেশাল মশলা গুঁড়া। অল্প মেথি, মৌরি, জিরা, ধনিয়া, শুকনা মরিচ, খুব সামান্য জোয়ান, একটা এলাচ, অল্প লং, অল্প গোলমরিচ টেলে নিয়ে গুঁড়া করে দিতে হবে নামানোর আগে। সঙ্গে কিছুটা বেরেশতা।"
ঈদ আয়োজন: কোপ্তা পোলাও,"ঈদের দিন প্রায় প্রত্যেকের ঘরে থাকে পোলাও, কোর্মা, রোস্ট, কাবাব, ফিরনি ও জর্দাসহ আকর্ষণীয় এবং মুখরোচক সব খাবার। গতানুগতিক স্বাদের বাইরেও ঈদ আয়োজনে রাখতে পারেন কোপ্তা পোলাও। এটি তৈরি করা সহজ এবং খেতে ভীষণ সুস্বাদু।,এবার ঝটপট জেনে নিন কোপ্তা পোলাওয়ের রেসিপি-,উপকরণ,গরুর মাংসের কিমা এক কাপ, আদা-রসুন বাটা দেড় চা চামচ, জিরা গুড়ো আধা চা চামচ, গরম মসলা গুড়ো কোয়ার্টার চা চামচ, গোল মরিচ গুঁড়ো কোয়ার্টার চা চামচ, লবণ স্বাদমতো, তেল পরিমাণ মতো।,বাসমতি চাল আধা কেজি, গুড়ো দুধ এক টেবিল চামচ, পেঁয়াজ ভাজা এক কাপ, লবণ ঘি কাঁচামরিচ পরিমাণ মতো।,প্রণালী,গরুর মাংসের কিমায় লবণ, গরম মসলা, গোলমরিচের গুঁড়ো আর একটা ডিম মেখে গোল করে ভেজে নিন। কড়াইয়ে তেল দিয়ে পেঁয়াজ কুচি ভাজুন, সব মসলা এক এক করে দিয়ে কসিয়ে কোপ্তা গুলো দিয়ে পরিমাণ মতো পানি দিয়ে ঢেকে রাখুন। কিছু সময় পর ঢাকনা তুলে পেঁয়াজ বেরেস্তা আর কাঁচামরিচ ছিটিয়ে ঢেকে নামিয়ে নিন। হাড়িতে ঘি দিয়ে চাল ভাজুন। পরিমাণ মতো পানি দিয়ে গুড়ো দুধ, লবণ, কাঁচামরিচ, পেঁয়াজ বেরেস্তা দিয়ে নাড়ুন। ফুটে উঠলে ঢেকে রাখুন। পোলাও হয়ে এলে হালকা আঁচে রেখে কোপ্তার গ্রেভি দিয়ে লেয়ার করে দমে রাখুন ১০ থেকে ১৫ মিনিট। অতঃপর গরম গরম পরিবেশন করুন।"
বাবার জন্য স্পেশাল আয়োজন,"বাবা দিবসে বাবাকে চমকে দিতে পারেন তার সামনে বিশেষ খাবার নিয়ে হাজির হয়ে।,চলুন তৈরি করি এমনই এক রেসিপি।,উপকরণ,স্যান্ডউইচ পাউরুটি পিস ৩ থেকে ৪টি, মেয়োনিজ পরিমাণ মতো, চিকেন সালামি, গোল করে কাটা শশা, ক্যাপসিকাম, গাজর, স্লাইস চিজ, ধনে বা পুদিনা পাতা, ২টি ডিমের সাদা অংশ ঝুরা করা, লবণ স্বাদমতো, গোলমরিচ, অরিগেনো, ব্ল্যাক অলিভ।,প্রণালি,সব উপকরণ ছবির সঙ্গে মিল রেখে কেটে নিন। পাউরুটির পিসগুলো টোস্ট করে নিন। প্রথমে মেয়োনিজের সঙ্গে লবণ, গোলমরিচের গুঁড়ো মিশিয়ে পাউরুটিতে লাগিয়ে নিন। এর সঙ্গে চিকেন সালামি, স্লাইস চিজ দিয়ে ওভেনে ২০ সেকেন্ড গরম করে নামান।,এবার ছবি দেখে সেই অনুযায়ী সাজিয়ে পরিবেশন করুন।"
"স্ট্রেস বাড়ছে, সমাধান কী?","স্ট্রেস হওয়ার মূল কারণ স্নায়ু বা নার্ভ উত্তেজিত হওয়া। সব স্নায়ু উত্তেজিত হলে নিউরোট্রান্সমিটার 'এড্রেনালিন' ক্ষরণ বেড়ে যায়। ফলে বেড়ে যায় রক্তচাপ, ঘুমে সমস্যা, কমে যায় ক্ষুধা এবং বুক ধড়ফড় করা অনুভূত হয়।,প্রিন্সটন ইউনিভার্সিটির এক গবেষণায় দেখা যায়, কেউ স্ট্রেসের মধ্যে থাকলে তার আইকিউ লেভেল কমে যায়। কোনো পরীক্ষার আগে স্ট্রেসে থাকার কারণে পরীক্ষার্থীর মনে রাখার দক্ষতা কমে যায়।,প্রাকৃতিকভাবেই আমাদের শরীর এবং মনের জন্য স্ট্রেস একটি এলার্মিং সিস্টেম হিসেবে কাজ করে। স্ট্রেস অনুভব করলে আমাদের শরীর ফাইট অ্যান্ড ফ্লাইট রেসপন্সে (অ্যাকিউট স্ট্রেস রেসপন্স নামেও পরিচিত, একটি শারীরবৃত্তীয় প্রতিক্রিয়াকে বোঝায় যখন আমরা এমন কিছুর উপস্থিতিতে থাকি যা মানসিক বা শারীরিকভাবে আতঙ্কের) চলে যায় এবং তারপর শরীর একটি স্বয়ংক্রিয় শিথিল পর্যায়ে আসে। কিন্তু বর্তমানে টিভি, সোশ্যাল মিডিয়া, সংবাদ কিংবা আমাদের সাধারণ জীবনযাপন নিয়মিত স্ট্রেস নিয়ে আসতে পারে। যার কারণে এই স্ট্রেস নামক এলার্মটা বন্ধ হওয়ার সুযোগ পায়না।,এক কথায় বলা যায়, স্ট্রেস হচ্ছে কারণ। আর ডিপ্রেশন ও দুশ্চিন্তা হলো তার প্রভাব। ডিপ্রেশন মনের সঙ্গে শরীরকে ক্ষতিগ্রস্ত করে।,স্ট্রেসের জন্য হতে পারে,দুশ্চিন্তা অর্থাৎ আশঙ্কা, ভীতি, ভয়, চিন্তা, দুর্ভাবনা।,ডিপ্রেশনের জন্য হতে পারে,কোনো কাজে উৎসাহ না থাকা বা ল্যাক অফ এনার্জি, অবসাদ বা ক্লান্তি। আবার ঘুম না আসা বা ইনসমনিয়া হতে পারে দুশ্চিন্তা বা ডিপ্রেশন- দুটোর জন্যই।,স্ট্রেস ম্যানেজমেন্ট করতে জানা অনেক প্রয়োজন। স্ট্রেসকে এমন একটা পর্যায়ে চলে যেতে দেওয়া যাবে না যাতে করে মেডিকেল সহায়তা নিতে হয় কিংবা জীবনকে অপ্রীতিকর অবস্থার সম্মুখীন হতে হয়। স্ট্রেস ম্যানেজমেন্ট হলো স্ট্রেসের সঙ্গে মোকাবিলা করা। এর জন্য বাড়াতে হবে নিজের কোপিং স্কিলস। কোপিং স্কিলগুলোকে বাড়ানোর প্রধান উপায় হচ্ছে নেতিবাচক চিন্তাগুলোকে ইতিবাচক করা।,স্ট্রেসের কবলে পড়লে কয়েকটি ধাপ মেনে চলার চেষ্টা করতে হবে।,প্রথমত, স্ট্রেসকে চিহ্নিত করতে হবে। তাহলেই স্ট্রেস থেকে মুক্তির প্রথম ধাপ অতিক্রম করা যাবে। মনস্তাত্ত্বিক যেকোনো সমস্যার ক্ষেত্রে যারা বুঝতে পারে সমস্যা হচ্ছে এবং সমাধান প্রয়োজন, তারা মনের জোরেই অনেকটা আরোগ্য লাভ করে।,দ্বিতীয়ত, স্ট্রেস মনিটর করা। অর্থাৎ কেন, কোথা থেকে, কী কারণে নিজের উপর স্ট্রেস বেশি আসছে সেটা খুঁজে বের করা।,তৃতীয়ত, এক্ষেত্রে কেউ তার বাস্তবতাকে পরিবর্তন করতে পারছে কিনা অর্থাৎ ভেবে নেওয়া আমি কি আমার বাস্তবতাকে পরিবর্তন করতে পারবো নাকি পারবো না। যে নিজের স্ট্রেসকে মোকাবিলা করার জন্য নিজের চিন্তা ধারাকে একটি আশাবাদী রূপ দিয়ে বদলাতে চেষ্টা করে সেই সফল। আর যে নিজের দুঃখবোধ-ডিপ্রেশনকে বদলাতে চায় না সে হয়ে যায় দুর্বল এবং ব্যর্থ।,হঠাৎ জ্বর হলে কিংবা কাশি হলে আমরা যেমন কিছু সাধারণ প্রতিষেধকের আশ্রয় নেই তেমনি স্ট্রেসকে প্রাথমিকভাবে সারানোর জন্য কিছু ইতিবাচক চিন্তাভাবনা, ধারণা, সুন্দর এবং সামগ্রিক বিশ্বাস রাখা প্রয়োজন।,এই ইতিবাচক চিন্তা স্ট্রেস চলাকালীন সময়ের চেয়ে রিলাক্স এবং আনন্দের অনুভূতিতে থাকাকালীন সময়ে বেশি কার্যকরী। কারণ তখন আমাদের বুঝতে সহজ হয় যে, জীবনের সুখ এবং দুঃখ মুদ্রার এপিঠ-ওপিঠ। আমরা পৃথিবীতে আছি  জীবনের উত্থান এবং পতনের মধ্য দিয়ে। নিরবিচ্ছিন্ন সুখ কিংবা দুঃখবোধ কোনোটাই স্থায়ী হয় না। সুখের পরে দুঃখের অনুভূতিতে আসলে তখন কী করা উচিত এটা আগে ভেবে রাখাও স্ট্রেস মোকাবিলায় গুরুত্বপূর্ণ বিষয়। অর্থাৎ একটি নেতিবাচক চিন্তার সঙ্গে একটি ইতিবাচক চিন্তার অভ্যাস তৈরি করতে হবে। এভাবে একসময় ভালো এবং ইতিবাচক চিন্তা খারাপ চিন্তাগুলোকে সরিয়ে দিতে সাহায্য করে। একসময় খারাপ চিন্তার প্রভাব জীবনে কমে যাবে।,এছাড়াও দৈনন্দিন জীবনে পাওয়া স্ট্রেসগুলোকে বুদ্ধি এবং ধৈর্য্য সহকারে মোকাবিলা করতে হবে। তাহলে জীবনে যখন কোনো বড় ধাক্কা আসবে তখন মন, মনন এবং চিন্তাকে আগে থেকেই প্রশিক্ষণ দেওয়া থাকবে। সে অনুযায়ী প্রস্তুত ও থাকবে।,ডিপ্রেশন আমাদের শরীরকে সরাসরি প্রভাবিত করে। শরীর ভালো না থাকলে মন ভালো থাকে না। আত্মার যে পরিশুদ্ধি আর তৃপ্তি তা পাওয়া যায় না। স্ট্রেসের দীর্ঘ ফল একসময় আনন্দদায়ক অনুভূতিগুলোকে ধ্বংস করে ফেলে। সবশেষে একটা কথা মনে খুব ভরসা দিতে পারে, 'নাথিং লাস্টস ফরএভার'। খুব আনন্দের মধ্য দিয়ে যাচ্ছেন? এটা মনে রেখে উপভোগ করুন, এটি চিরস্থায়ী নয়। খুব কষ্টের মুহূর্তের মধ্যে দিয়ে যাচ্ছেন? একই কথা, এটাও চিরস্থায়ী নয়। সময় সবসময় একই থাকবে না।"
আমের তৈরি টক-ঝাল-মিষ্টি খাবার,"আমের মৌসুমে ঘরেই তৈরি করতে পারেন টক-ঝাল-মিষ্টি নানা স্বাদের খাবার। যা আপনার স্বাদে আনবে ভিন্নতা।,উপকরণ,কাঁচা আম ৪টি, পাঁচফোড়ন আধা চা চামচ, রসুন কুচি এক চা চামচ, আদা কুচি আধা চা চামচ, লবণ-চিনি পরিমাণ মতো, শুকনো মরিচ ৪টি, জিরা গুঁড়ো আধা চা চামচ, তেজপাতা একটি, সরষের তেল পরিমাণ মতো।,প্রস্তুত প্রণালী,আম খোসা ছাড়িয়ে চিকন করে কেটে নিন। ধুয়ে লবণ মেখে অল্প পানি দিয়ে চুলায় বসান। আরেক পাত্রে তেল গরম করে পাঁচফোড়ন দিন, তেজপাতা, শুকনো মরিচ ভাজুন। এবার বাকি মসলা ঢেলে দিয়ে নাড়ুন। এই মসলার মিশ্রণ আমের সঙ্গে মিশিয়ে দিন। নাড়ুন, আম নরম হয়ে ভালোভাবে মিশে গেলে চিনি দিয়ে নাড়তে থাকুন। রসালো  হয়ে এলে নামিয়ে নিন।,উপকরণ,মাঝারি সাইজের মাছের টুকরো ৪ পিস, কাঁচা আম চিকন করে কাটা একটি, রসুন বাটা এক চা চামচ, সরষে বাটা কোয়ার্টার চা চামচ, হলুদ মরিচ গুঁড়ো আধা চা চামচ করে, লবণ পরিমাণ মতো, পেঁয়াজ বাটা এক চা চামচ, জিরা গুঁড়ো আধা চা চামচ, কাঁচা মরিচ ২টি, সরিষার তেল পরিমাণ মতো।,প্রস্তুত প্রণালী,মাছের টুকরোগুলো লবণ মেখে ভালোভাবে ধুয়ে নিন। পানি ঝরিয়ে হলুদ মরিচ মেখে ভেজে তুলে রাখুন। এবার তেলে এক এক করে মসলা দিয়ে কষিয়ে আম দিন, লবণ ছিটিয়ে অল্প পানি দিয়ে ঢেকে রাখুন। আম সেদ্ধ হয়ে এলে ভাজা মাছ দিয়ে নাড়ুন হালকা আঁচে ঢেকে রাখুন। কাঁচামরিচ ছিটিয়ে নামিয়ে নিন।,উপকরণ,আম কুচি এক কাপ, আলু সেদ্ধ দুকাপ, পেঁয়াজ কাঁচামরিচ ভাজা এক টেবিল চামচ, আদা মিহি কুচি এক টেবিল চামচ, লবণ পরিমাণ মতো, চাট মসলা এক চা চামচ, ধনে পাতা কুচি এক টেবিল চামচ, জিরা গুঁড়ো আধা চা চামচ, বেসন গোলানো পরিমাণ মতো, তেল ভাজার জন্য।,প্রস্তুত প্রণালী
 
আম কুচি চিপে পানি ঝরিয়ে নিন, এবার সব উপকরণ একসঙ্গে ভালোভাবে মিশিয়ে নিন। চপ আকারে গড়ে নিন। বেসনে ডুবিয়ে ডুবো তেলে ভাজুন। সস বা চাটনির সঙ্গে গরম গরম পরিবেশন করুন।"
গরমে যা সঙ্গে রাখতে পারেন,"গরম বাইরে রোদের তাপ দেখলে ঘর থেকে বের হতে ইচ্ছা হয় না নিশ্চয়ই! কিন্তু প্রয়োজন তো বাধা মানে না। যারা এই গরমে ঘর থেকে বের হচ্ছেন প্রতিদিন সঙ্গে তাদের কী কী থাকা প্রয়োজন চলুন জেনে নেই।,ব্যাগের ধরন,এই গরমে পরিবর্তন আনতে হবে আপনার ব্যাগের ধরনে। টটে ব্যাগ, বাকেট ব্যাগ, বড় ঝোলানো কাঁধব্যাগ বেছে নেওয়া উচিত।,পানির বোতল,গরমে পানির বোতল সবচেয়ে প্রয়োজনীয় জিনিস। গরমে নিজেকে আর্দ্র রাখার জন্য পানির বোতল রাখার কোনো বিকল্প নেই। প্রতিদিন প্লাস্টিকের বোতলের পানি না কিনে বরং একেবারে একটু ভালো মানের বোতল যেমন স্টেনলেস স্টিল, ফুড গ্রেড বোতল কিনে নেওয়া যায়। এটি যেমন পকেট সাশ্রয়ী তেমনি পরিবেশ বান্ধব। তাছাড়া গরমে অন্যান্য পানিবাহিত রোগের প্রকোপ বেড়ে যায়। তাই বাসা থেকে পানি নিলে সেই ঝুঁকিও কমবে অনেকখানি।,সানস্ক্রিন,গরমে আপনার ব্যাগে সানস্ক্রিন রাখাটা অনেক উপকারী। তীব্র গরমের এই রোদ থেকে নিজের ত্বককে বাঁচাতে সানস্ক্রিনের জুড়ি নেই।  দুই থেকে তিন ঘণ্টা পর পর সানস্ক্রিন লাগিয়ে নিতে হবে। শুধু মুখে নয় বরং যে জায়গাগুলো উন্মুক্ত থাকে যেমন হাত, গলা, পায়েও সানস্ক্রিন লাগিয়ে নিতে হবে। সানস্ক্রিন লাগানোর আগে ওয়েট টিস্যু দিয়ে স্কিনকে পরিষ্কার করে নিলে মুখে ভালো হয়। গরমে উচ্চ এসপিএফ যুক্ত সানস্ক্রিন ব্যবহার করা উচিত। এতে ইউভিএ ও ইউভিবি এর মত ক্ষতিকর রশ্মি থেকে নিজেকে সুরক্ষিত করা যাবে। ঘর থেকে বের হওয়ার ৩০ মিনিট আগেই সানস্ক্রিন ব্যবহার করে নিলে ভালো ফল পাওয়া যায়।,ছাতা ও সানগ্লাস,শুরুতেই বলে নিয়েছিলাম গরমের ব্যাগ কেমন হবে। কারণ এতে আপনাকে জায়গা দিতে হবে সানগ্লাস, ছাতা, পানির বোতল অন্যান্য অনেক কিছু। সূর্যের প্রখর তাপ থেকে বাঁচার জন্য ছাতার ব্যবহার অনেক আগে থেকেই। এখন ট্যাবলেট সাইজের, সুন্দর ডিজাইনের ছাতা পাওয়া যাচ্ছে। যা খুব সহজেই বহনযোগ্য। অপরদিকে সানগ্লাস যেমন খুবই স্টাইলিশ, তেমনি ইউভি রশ্মি থেকে আপনার চোখকে বাঁচাবে। ভালো মানের সানগ্লাস কেনাই ভালো।,আর যদি চোখে পাওয়ার চশমা ব্যবহার করে থাকেন সেক্ষেত্রে সানগ্লাসে চোখের পাওয়ার এডজাস্ট করে নিতে পারেন।,বডি স্প্রে ও পারফিউম,এই তীব্র গরমে ঘাম থেকে সৃষ্টি হতে পারে দুর্গন্ধ। এজন্য অস্বস্তিকর অবস্থায় পড়তে হয় মাঝেমধ্যে। সেক্ষেত্রে ব্যাগে রাখুন মিনি বডি স্প্রে বা পারফিউম। বর্তমানে বাজারে সব জনপ্রিয় ব্র্যান্ডেরই পারফিউমের মিনি ভার্সন পাওয়া যায়। সেগুলো যেমন বাজেট ফ্রেন্ডলি তেমনি নিমেষেই দিবে সজীবতা।,ফেস মিস্ট,গরমে ঘাম হওয়ার কারণে তৈলাক্ত মুখ চিটচিটে হয়ে ওঠে। আবার শুষ্ক গরমে ত্বক অতিরিক্ত শুকিয়ে গিয়ে জ্বালা করে। এতে করে ডিহাইড্রেশন হয়। তাই ব্যাগে রেখে দিন ফেস মিস্ট। সময় মতো মুখে স্প্রে করে নেন। রোজ ফেস মিস্ট যেমন সুগন্ধি, তেমনই আপনাকে হাইড্রেট দেখাবে। মুখের ক্লান্তির ভাব দূর করবে। রোজ মিস্ট সব ত্বকের জন্যই ভালো। তাছাড়া ত্বকের ধরন অনুযায়ী বেছে নিন আপনার প্রিয় মিস্ট।,চ্যাপস্টিক ও ব্লাম,গরমের লম্বা সময় বাইরে থাকলে শুষ্ক হয়ে উঠতে পারে ঠোঁট। তাই উচ্চ এসপিএফ যুক্ত লিপ ব্লাম অথবা চ্যাপস্টিক ব্যবহার করা জরুরি। যা ঠোঁটকে কালো হওয়া থেকে রক্ষা করবে। পাশাপাশি আর্দ্রতাও বজায় থাকবে।"
বিয়ের আগে ফিট ও সুন্দর থাকার সহজ ডায়েট,"নারী হোক বা পুরুষ যেকোনো মানুষের জীবনে বিয়ে একটি অত্যন্ত গুরুত্বপূর্ণ এবং বিশেষ মূহুর্ত। আর বিয়ের দিনের মূল আকর্ষণের কেন্দ্রবিন্দুতে থাকে বর ও কনে।,বিয়ের আগে বর কনের চিন্তা একটু বেশি করতে হয়। খাবারদাবার, পোশাক, গহনা থেকে শুরু করে আরও কত কী। বিয়ের দিন তারিখ নির্ধারণ হলেই শুরু হয় বর কনের নানা রকম দায়িত্ব। এই সময় বিয়ের প্রস্তুতি নিতে গিয়ে বাড়তি চিন্তায় অনেকেই নিজের খাবার দাবার বা ডায়েটের কথা ভুলে যান। আবার কেউ নিজেকে তাড়াতাড়ি স্লিম দেখাতে গিয়ে একেবারেই খাওয়া দাওয়া কমিয়ে দেন। যেটা মোটেও করা উচিৎ নয়।,বিয়ের অনুষ্ঠানের আগে যদি হাতে কিছু সময় থাকে তবে সেই সময়ের মধ্যেই নিজের খাদ্যাভ্যাস এবং জীবনযাপনে কিছু পরিবর্তন এনে নিজেকে করতে পারেন ফিট এবং সুন্দর। বিয়ের এই সময়টাতে বর কনের মানসিক চাপ বেড়ে যায় এবং এর প্রভাব পড়ে ত্বকে। অতিরিক্ত মানসিক চাপ বা দুশ্চিন্তা করলে চেহারায় ক্লান্তির ছাপ পড়তে পারে। ত্বক সুন্দর রাখতে তাই দুশ্চিন্তা কম করতে হবে এবং তৈলাক্ত খাবার পরিহার করতে হবে। প্রচুর পানি পান করে ত্বককে ডিহাইড্রেট রাখতে হবে। সবজি, ফলমূল বেশি করে খেতে হবে। এতে ত্বক সজীব দেখাবে।,এছাড়াও বিয়ের সময়টাতে অতিরিক্ত চিন্তার কারণে খাওয়া-দাওয়ার অনিয়মে শরীরে ক্যালরি কম সঞ্চয় হয়। তাই বাদাম খাওয়া অভ্যাস করতে হবে। প্রতিদিন সকালে এক মুঠো যেকোনো ধরনের বাদাম খেলে পুষ্টিও পাওয়া যাবে সঙ্গে ক্যালরিও সঠিক মাত্রায় শরীর গ্রহণ করতে পারবে।,ইব্রাহীম জেনারেল হাসপাতাল এবং ডিসিইসি এর ডেপুটি চীফ নিউট্রিশন অফিসার পুষ্টিবিদ ফারজানা আনজিন বলেন, 'বিয়ের আগে বর ও কনের অবশ্যই একটা স্বাস্থ্যকর খাদ্যাভ্যাসের অভ্যাস করা উচিত। বাইরের খাবার বা ভাজা পোড়া খেয়ে যেন পেটের পীড়া না হয় সেদিকেও খেয়াল রাখতে হবে। এই সময় ডায়েট চার্টে প্রোটিন সমৃদ্ধ খাবার এবং সবজি ও ফল রাখতে হবে। শরীরের ইমিউনিটি বৃদ্ধি করে এমন খাবার ও রাখতে হবে খাদ্য তালিকায়।',বিয়ের আগে যদি হাতে একমাস সময় থাকে তবে একমাস আগে নিজের ওজন নিয়ন্ত্রণে রাখার চেষ্টা করুন। একমাসে মাঝেমধ্যে একদিন বেশি খেয়ে ফেললেও চিন্তার কোনো কারণ নেই। ভাত ও রুটির পরিমাণ একটু কমিয়ে দিন এবং সালাদ ও সবুজ শাক সবজি বেশি করে খান। ব্যায়াম করার সময় একটু বাড়িয়ে দিন।,নিজের পছন্দমতো সবজি দিয়ে তৈরি জুস খেতে পারেন। ডায়েট সঠিক রাখতে গেলে গাজর, বিট রুট এবং টমেটো সব থেকে ভালো অপশন। এসময় স্কিন গ্লোর জন্যও এটি বেশ উপকারী। বাইরে খাওয়া দাওয়া করলে সঙ্গে সালাদ খাওয়ার চেষ্টা করুন। ডুবো তেলে ভাজা খাবার থেকে বিরত থাকুন।,সারাদিন বাইরে থাকতে হলে ড্রাই ফ্রুটস সঙ্গে নেওয়া যেতে পারে। সেগুলো হেলদি স্ন্যাকস হিসেবে ভালো হবে। জাঙ্ক ফুড খাওয়ার প্রবণতা কমে যাবে। বাইরের কোনো খাবার খেলে প্রচুর পরিমাণে পানি পান করুন। সারাদিনে খুব বেশি চা বা কফি না খাওয়াই ভালো।,চিয়া সিডের পানি প্রতিদিন পান করার চেষ্টা করুন। চিয়া সিড ওমেগা থ্রির সব থেকে ভালো উৎস, এটি অল্প পরিমাণে ফ্যাট যেমন আয়ত্বে রাখে তেমনই স্কিনের সঙ্গে শক্তি বাড়াতে কাজ করে।,খেতে ভালো লাগলে এক বাটি পাকা পেঁপে প্রতিদিন খেতে পারেন। এটি দেহের কোষগুলোকে পুষ্টি প্রদান করে এবং সতেজ রাখতে সাহায্য করে। সঙ্গে খাবার হজমেও সহায়তা করে।,টক দই সুস্বাদু ও স্বাস্থ্যকর। খাবারের সঙ্গে সঙ্গেই ভিটামিন এবং ক্যালসিয়াম দুটিই দারুণভাবে সরবরাহ করে। সে কারণে টক দই প্রতিদিন খেতে হবে।,রাতে অন্তত ৮ ঘণ্টা ঘুমানোর চেষ্টা করুন।,যদি ওজন কমানোর ডায়েট করতে চান তাহলে অবশ্যই চিনি বা মিষ্টি জাতীয় খাবার পরিহার করতে হবে। স্টার্চযুক্ত সবজি যেমন, আলু, ভুট্টা, মিষ্টি আলু কখনোই খাবেন না। দুধ চা খাওয়ার অভ্যাস থাকলে সেটা বদলে চিনি ছাড়া চা বা গ্রিণ টি খাওয়ার অভ্যাস করুন। এ ছাড়া রাতে কার্বোহাইড্রেট জাতীয় খাবার যেমন ভাত, রুটি বাদ দিয়ে সবজি ও প্রোটিন জাতীয় খাবার যেমন মাছ, মাংস, ডিম দুধ তালিকায় রাখুন। পর্যাপ্ত পানি বা তরলজাতীয় খাবার গ্রহণ করুন এবং অবশ্যই দিনে অন্তত ৩০ মিনিট রাখুন শরীরচর্চার জন্য।"
মাংসের সালাদ,"বিভিন্ন খাবারের সঙ্গে সালাদ একটু অন্যরকম স্বাদ তৈরি করে। অন্যান্য সালাদের পাশাপাশি জনপ্রিয় হচ্ছে মাংসের সালাদ।,চলুন আজ জেনে নেওয়া যাক কীভাবে তৈরি করা যায় মাংসের সালাদ।,উপকরণ,বোনলেস চিকেন সেদ্ধ এক কাপ, সবজি সেদ্ধ এক কাপ, টমেটো টুকরো আধা কাপ, সেদ্ধ ডিম একটি, লেটুস পাতা ইচ্ছে মতো। সালাদ ড্রেসিং আধা কাপ।,প্রণালি,সব উপকরণ একসঙ্গে একটি বাটিতে নিয়ে সালাদ ড্রেসিং ঢেলে মিশিয়ে নিন। তৈরি হয়ে গেল মাংসের সালাদ। এবার পরিবেশন করুন।"
"কিমা পরোটা, মাসালা চিকেন আর কাবাবে ঈদের সকাল","ঈদের আনন্দের অনেকটা অংশ জুড়ে রয়েছে খাবার। ঘরে ঘরে গৃহিণীরা ব্যস্ত নানা স্বাদের নানা পদ রান্নায়। এই আয়োজনে যোগ করে নিতে পারেন মজাদার কিছু রেসিপি।,সকালের নাশতায় পরোটা এনে দিতে পারে ভিন্ন স্বাদ ও আমেজ। সেইসঙ্গে মাসালা চিকেন, আর কাঠি কাবাব।,কিমা পরোটা,উপকরণ,চিকেন কিমা আধা কাপ, সয়াসস এক চা চামচ, আদা রসুন বাটা আধা চা চামচ করে, কাচা মরিচ কুচি এক চা চামচ, পেঁয়াজ কুচি ২ টেবিল চামচ, লবণ স্বাদ মতো, ময়দা ২ কাপ, তেল এক টেবিল চামচ, লবণ ও পানি পরিমাণ মতো।,প্রণালি,ময়দা, লবণ, তেল ও পরিমাণ মতো পানি দিয়ে পরোটার ডো তৈরি করে ঢেকে রাখুন।,প্যানে তেল দিয়ে পেঁয়াজ, কাঁচা মরিচ ভাজুন। মসলা দিয়ে এটি কষানো হলে কিমা দিন এবং ভালো ভাবে ভেজে নামিয়ে নিন।,এখন ময়দার খামির গোল গোল বল আকারে গড়ে মাঝখানে কিমার পুর ভরে পরোটা তৈরি করুন। হালকা আঁচে সেকে ভাজুন।,মাসালা চিকেন,উপকরণ,একটি মুরগি ছোট টুকরো করা, আদা ও রসুন বাটা এক চা চামচ করে, হলুদ, মরিচ, ধনে গুঁড়ো আধা চা চামচ করে, পেঁয়াজ কুচি ২ টেবিল চামচ, বেরেস্তা ২ টেবিল চামচ, কাঁচা মরিচ বাটা এক টেবিল চামচ, জিরা গুড়ো আধা চা চামচ, গরম মসলা গুড়ো আধা চা চামচ, চাট মসলা গুড়ো আধা চা চামচ, ২টি টমেটো বাটা, তেল ২ টেবিল চামচ, ঘি এক চা চামচ। লবণ ও পানি পরিমাণ মতো।,প্রণালি,কড়াইয়ে তেল দিয়ে পেঁয়াজ ও কাঁচা মরিচ ভাজুন। এরপর এক এক করে সব মসলা ও মুরগির টুকরো দিয়ে কষান এবং লবণ ছিটিয়ে দিন। মুরগি সেদ্ধ হয়ে ভাজা ভাজা হলে বেরেস্তা ছিটিয়ে ঘি ছড়িয়ে কিছু সময় ঢেকে রাখুন। তেল উঠলে নামিয়ে পরোটার সঙ্গে গরম পরিবেশন করুন।,কাঠি কাবাব,উপকরণ,আধা কেজি বোনলেস চিকেন কিউব করে কেটে নিন, ক্যাপসিকাম চৌকো করে কাটা পরিমাণ মতো। আদা, রসুন বাটা এক চা চামচ করে, জিরা গুড়ো আধা চা চামচ, গরম মসলা গুড়ো কোয়ার্টার চা চামচ, সয়াসস এক টেবিল চামচ, গোলমরিচের গুঁড়ো এক চা চামচ, লবণ স্বাদ মতো, বাটার এক টেবিল চামচ।,প্রণালি,একটি পাত্রে বাটার ছাড়া বাকি সব উপকরণ একসঙ্গে মিশিয়ে নিন। কাঠিতে মাংস ক্যাপসিকাম গেঁথে নিন। এক থেকে দেড় ঘণ্টা ফ্রিজে রাখুন। এবার একটি প্যানে বাটার ব্রাশ করে কাঠি কাবাব উল্টে-পাল্টে বাটার ব্রাশ করে সেকে নিন।"
দেশে দেশে ঐতিহ্যবাহী ঈদ রসনা,"ঈদ মানেই সিয়াম সাধনার পর আনন্দের জোয়ার। নতুন জামা, ঈদি আর ঘোরাঘুরির পাশাপাশি ঈদানন্দের একটা বড় অংশ জুড়ে থাকে মুখরোচক সব খাবার।,ঈদে সেমাই তো টেবিলে থাকেই। তবে শুধু কি তাই? ঝাল-মিষ্টি আরও নানান পদ ঈদের দিন জুড়ে খাওয়া হয় প্রতিটি দেশে। দেশভেদে ঈদের ঐতিহ্যগত এই খাবারগুলোও হয়ে থাকে ভিন্ন।,চলুন দেখে নেওয়া যাক পৃথিবীর কয়েকটি দেশের ঐতিহ্যগত ঈদুল ফিতরের খাবারগুলো।,মামোউল,দীর্ঘকাল ধরে চলে আসা মধ্যপ্রাচ্যের দারুণ এই রেসিপিটি মূলত দেখা যায় সিরিয়া ও লেবাননে। মাখন দিয়ে তৈরি এই কুকিতে থাকে খেজুর, আখরোট ও পিস্তাচিও। সঙ্গে এর ওপরে জড়ানো চিনির গুড়ো তো আছেই।,ঠিক মামোউলের মতো কুকিই আবার ইরাক, সুদান, মিশরে পাওয়া যায়। তবে এর নাম একটু ভিন্ন। প্রায় একইরকম এই কুকিকে এই দেশগুলোতে ডাকা হয় ক্লেইচা নামে।,ক্যাম্বাবুর,অনেকটা আফ্রিকান রুটি ইনজেরার মতো দেখতে হলেও সোমালিয়ান এই ঈদের খাবারটিকে ডাকা হয় ক্যাম্বাবুর নামে। ভিন্ন নামে ডাকার মূল কারণ হলো খাবারটির মশলা। ইনজেরার থেকে একদম আলাদা মশলা ব্যবহার করা হয় ক্যাম্বাবুরে। বিশেষ এই ডিশটি ছাড়া সোমালিয়ান ঈদ উৎসব যেন অপুর্ণ। তাই চিনি আর দই মাখা সুস্বাদু এই রুটিটি ঈদের দিনে সব দেশেই দেখতে পাওয়া যায়। সোমালিয়া ছাড়াও মজাদার এই খাবারটি জিবুতিতেও জনপ্রিয়।,শীর খুরমা,অনেকটা সেমাইয়ের মতো হলেও শীর খুরমা প্রচুর বাদাম আর খেজুরে ভর্তি একদম আলাদা একটি এশিয়ান রেসিপি। পিস্তাচিও, আখরোট, আমন্ডস, কিশিমিশসহ নানারকম বাদাম ব্যবহার করা হয় এটি বানাতে। সঙ্গে থাকে ঘন দুধ আর চিনি। বাংলাদেশসহ আফগানিস্তান, ভারত ও পাকিস্তানে জনপ্রিয় এই ডেজার্টটি।,তাজিনে,শুধু সেমাই বা মিষ্টি খাবার নয়, ঈদে থাকে ঝাল ঝাল মাংসের রেসিপিও। তেমনই একটি মাংসের রেসিপি মরোক্কোর তাজিনে। খাবারটি মূলত ধীরে ধীরে রান্না করা স্ট্যু। সাধারণত ভেড়া ও গরুর মাংস দিয়ে তৈরি হলেও এর সঙ্গে থাকে নানারকম সবজি ও ফল। আলজেরিয়াতেও এই খাবারটি যথেষ্ট জনপ্রিয়।,ডোরো ওয়াট,মুরগি দিয়ে বানানো ইথিওপিয়ান এই স্যুপ বা তরকারিটা খাওয়া হয় মূলত ইনজেরা ব্রেডের সঙ্গে। ঈদের দিন সবাই একসঙ্গে খেতে বসার উদ্দেশ্য নিয়েই এই তরকারিটি তৈরি করা হয়।,লোকুম,লোকুম মূলত টার্কিশ ডিলাইট। শুধু ঈদ নয়, যেকোনো ছুটিতেই এই খাবারটি তুরস্কের খাবার টেবিলে থাকেই। জেলের মতো দেখতে এই ডেজার্টটি তৈরি করা হয় চিনি, স্টার্চ আর খেজুর, বাদামের মতো উপাদান দিয়ে। ঈদ আনন্দের পরিচায়ক হিসেবে এই খাবারটিতে নানানরকম রঙও ব্যবহার করা হয়।,তুফাহজিয়া,ঈদ উদযাপনের জন্য বসনিয়ায় তুফাহজিয়া নামক মিষান্নটি প্রস্তুত করা হয়। সেদ্ধ আপেলের মধ্যে আখরোট ভর্তি এই খাবারটি চিনি দিয়ে মোড়ানো থাকে। অনেক সময় বড় গ্লাসের মধ্যে সিরাপ ও ক্রিমসহ তুফাহজিয়া পরিবেশন করা হয়।,মানতি,রাশিয়ায় ঈদের দিন মানতি নামের মাংসের ডামপ্লিং খাওয়া হয়। চিনে প্রথম তৈরি হওয়া এই খাবারটি সাধারণত ভেড়া বা গরুর মাংস দিয়ে ভর্তি করে পরিবেশন করা হয়। দেশভেদে মানতির আকার ও আকৃতি ভিন্ন ভিন্ন হয়।,বোলানি,আফগান খাবার বোলানি মূলত আলু, ডাল, কুমড়া ইত্যাদি সবজির পুর ভরা রুটি। টক দই দিয়ে পরিবেশিত এই খাবারটি কখনো অ্যাপেটাইজার, আবার কখনো মেইন ডিশ হিসেবে পরিবেশন করা হয়। ঈদ ও বিশেষ আয়োজনে বোলানি খাওয়া হলেও রমজানের পুরো মাসেও এটি খাবার টেবিলে রাখেন অনেকেই।"
ঈদে রকমারি পায়েস,"ঈদ উদযাপনে এখন ঘরে ঘরে তৈরি হয় নানা স্বাদের আধুনিক মিষ্টান্ন। তারপরও খির বা পায়েসের আলাদা আবদার থাকেই। এই আয়োজনে থাকছে রকমারি পায়েসের রেসেপি।,সুগন্ধি পায়েস,উপকরণ,দুধ ৩ লিটার, পোলাও চাল আধা ভাঙা এক কাপ, গুঁড়ো দুধ এক কাপ, চিনি স্বাদমতো, তেজপাতা একটি, দারুচিনি টুকরো দুটি, এলাচ দুটি, গোলাপজল ২ ফোটা, বাদাম ইচ্ছে মতো, কিশমিশ কুচি এক টেবিল চামচ।,প্রণালি,পোলাও চাল ধুয়ে ভিজিয়ে রাখুন। একটা পরিষ্কার হাড়িতে দুধ গরম হতে দেন। দুধ ফুটলে তাতে ভেজানো চাল দেন। এলাচ দারুচিনি তেজপাতা দেন। চাল ফুটে উঠলে ভালোভাবে ঘুটে নেন। এবার স্বাদমতো চিনি আর কিশমিশ কুচি দিয়ে নাড়ুন। দুধ ঘন হয়ে এলে গুঁড়ো দুধ মিশিয়ে নেন। নামানোর আগে গোলাপ জল দেন। পরিবেশন পাত্রে ঢেলে বাদাম কিশমিশ সাজিয়ে নেন।,ছানার স্বাদে পায়েস,উপকরণ,চালের গুঁড়ো আধা কাপ, দুধ আড়াই লিটার, কনডেন্সড মিল্ক আধা টিন, গুঁড়ো দুধ দুই টেবিল চামচ। কাজু, পেস্তা, কিশমিশ কুচি দুই টেবিল চামচ, এলাচ গুঁড়ো কোয়ার্টার চা চামচ। কয়েক ফোটা ভিনেগার।,প্রণালি,আধা লিটার দুধ গরম করে তাতে ভিনেগার দিয়ে ছানা তৈরি করুন। পাতলা কাপড়ে ছেকে নেন। হাতে চেপে পানি সরিয়ে ঝরঝরে করে নেন। এবার বাকি ২ লিটার দুধ গরম হতে দিন, এতে চালের গুঁড়ো দিয়ে নাড়ুন। চালের গুঁড়ো মিশে গেলে, কনডেন্স মিল্ক দিয়ে নাড়ুন। ঘন হয়ে আসতে থাকলে ছানা, বাদাম, কিশমিশ কুচি দিয়ে নেড়ে নেন। গুঁড়ো দুধ গুলিয়ে ঢালুন। নামানোর পূর্বে এলাচি গুঁড়ো ছিটিয়ে দেন। হালকা মিষ্টি এ পায়েস খেতে সুস্বাদু।,জাফরানি পায়েস,উপকরণ,দুধ দেড় লিটার, কনডেন্সড মিল্ক আধা টিন, গুঁড়ো দুধ আধা কাপ, জাফরান এক চিমটি, সাগুদানা আধা কাপ, এক মুঠো পোলাও চাল। এলাচ গুঁড়ো কোয়ার্টার চা চামচ, চিনি দুই টেবিল চামচ, পেস্তাবাদাম কুচি এক টেবিল চামচ।,প্রণালি,সাগুদানা ভালো ভাবে ধুয়ে ভিজিয়ে রাখুন। দুধ গরম করে চাল দেন। চাল সেদ্ধ হয়ে এলে ঘুটে নেন। কনডেন্স মিল্ক দিয়ে নাড়ুন। চিনি দেন। সাগুদানা দিয়ে নাড়ুন, গুঁড়ো দুধে জাফরান ভিজিয়ে ঢালুন। এলাচ গুঁড়ো ছিটিয়ে নামিয়ে পরিবেশন পাত্রে ঢেলে পেস্তাবাদাম কুচি ছড়িয়ে দেন।,গোলাপ ফিরনি,উপকরণ,পোলাও চাল আধা কাপ, দুধ দুই লিটার, ক্রিম ১০০ মিলি, গোলাপ জল এক চা চামচ, চিনি স্বাদমতো, গুঁড়ো দুধ এক কাপ। বাদাম কুচি এক টেবিল চামচ।,প্রণালি,দুধের মধ্যে চাল দিয়ে সেদ্ধ হতে দেন। ভালো ভাবে সেদ্ধ হয়ে এলে নামিয়ে ঠাণ্ডা করুন। ব্লেন্ডারে ব্লেন্ড করে নেন। আবার চুলায় দিয়ে চিনি দেন। গুঁড়ো দুধ মিশিয়ে নেন। গোলাপ জল দেন। ঘন হয়ে আসতে থাকলে ক্রিম ঢেলে ভালো ভাবে মিশিয়ে নেন। নামিয়ে ঠাণ্ডা হলে গোলাপ পাপড়ি, বাদাম কুচি ছড়িয়ে পরিবেশন করুন।"
ঈদের দিনের স্পেশাল স্ন্যাকস,"ঈদের দিন সব বাড়িতেই থাকে আকর্ষণীয় নানা আয়োজন। পোলাও বিরিয়ানি থেকে শুরু করে ঝাল মিষ্টি নানা মুখোরোচক খাবার। এই আয়োজনে যোগ করুন সারাদিন খাওয়া যায় এমন কিছু হালকা খাবার। যা পরিবারের ছোট বড় সবার ভালো লাগতে পারে।,পাউরুটির পিৎজা,উপকরণ,পাউরুটি ৬ পিস, মুরগির কিমা এক কাপ, ডিম ঝুরা ২টি, পেঁয়াজ কুচি আধা কাপ, কাঁচামরিচ মিহিকুঁচি এক টেবিল চামচ, পেঁপে কুচি আধা কাপ, আদা রসুন বাটা আধা চা চামচ করে, সয়াসস এক চা চামচ, বিভিন্ন রং এর ক্যাপসিকাম কুচি ২ টেবিল চামচ, অরিগেনো পরিমাণ মতো, লবন, তেল, সস পরিমাণ মতো।চিজ পরিমাণ মতো। গোল মরিচ গুঁড়ো আধা চা চামচ।,প্রস্তুত প্রণালি,পাউরুটিগুলো ননস্টিক প্যানে হালকা আঁচে সেঁকে নেন। এবার প্যানে পরিমাণ মতো তেল দিয়ে পেয়াজ কুচি ভাজুন, সঙ্গে পেঁপে কুচি দেন। এখন আদা রসুন বাটা, কাঁচামরিচ দিয়ে নাড়ুন। কিমা ও সয়াসস ছড়িয়ে দেন। কিমা ভাজা হলে ডিম ঝুরা দিয়ে লবন ছিটিয়ে দেন। অরিগেনো ছড়িয়ে কিমার মিশ্রন নামিয়ে নেন।,এবার পাউরুটির পিসগুলোয় প্রথমে সস লাগিয়ে নেন। এবার কিমার মিশ্রণ দিয়ে তার উপর ক্যাপসিকাম ছড়িয়ে ইচ্ছে মতো চিজ দিয়ে গোলমরিচ ছিটিয়ে দেন। প্যান গরম করে পাউরুটির পিসগুলো দিয়ে হালকা আঁচে ঢেকে রাখুন। চিজ গলে গেলে নামিয়ে নেন।পুরো পিস বা কেটে পরিবেশনের জন্য সাজিয়ে নেন পাউরুটির পিৎজা।,স্টিক চিকেন বল,,উপকরণ,চিকেন বল এক প্যাকেট, তন্দুরি মসলা এক টেবিল চামচ, ডিম একটি, ব্রেড ক্রাম ও তেল পরিমাণ মতো।বাটার এক টেবিল চামচ।,প্রস্তুত প্রণালি,চিকেন বলগুলো গরম পানির মধ্যে বয়েল করে নেন।ফুলে উঠলে ছেঁকে নেন। এবার বলগুলোয় তন্দুরি মসলা মেখে, বাটার দিয়ে প্যানে বেশি আঁচে ভেজে নেন। এবার এক-এক করে বল স্টিকে গেথে ডিমে ডুবিয়ে ব্রেডক্রাম মেখে ডুবো তেলে ভাজুন।,মিনি স্যান্ডউইচ,,উপকরণ,পাউরুটি এক প্যাকেট।লেটুস পাতা ২ আটি, স্লাইস চিজ পরিমাণ মতো, চিকেন সালামি ৬ থেকে ৮টি।,সস তৈরির জন্য: মেয়োনিজ আধা কাপ, টমেটো চিলি সস দুই টেবিল চামচ, চিলি ফ্লেক্স এক টেবিল চামচ, লবন স্বাদমতো।,প্রস্তুত প্রণালি,পাউরুটির পিসগুলোর চারপাশ কেটে নেন। প্রতিটি পিসের একপাশে সস লাগিয়ে নেন। এবার একটি পিসে লেটুস পাতা দিয়ে চিকেন সালামি আর চিজ দেন, এবার আর একটি সস লাগানো পাউরুটি দিয়ে ঢেকে দেন। এভাবে আরও একটি লেয়ার তৈরি করুন। দুটি লেয়ার তৈরি হয়ে গেলে হাতে চেপে ৪ ভাগে কেটে নেন। কাঠি গেঁথে দেন যেন ভাজ খুলে না যায়।,চিকেন সাতে,,উপকরণ,মুরগির বুকের মাংস থেকে লম্বা করে কাটা ৮ থেকে ১০ টুকরো, সরষে বাটা আধা টেবিল চামচ, সয়াসস এক টেবিল চামচ, লবন স্বাদমতো, গোল মরিচ গুঁড়ো এক চা চামচ, পেরি পেরি সস এক চা চামচ, তেল পরিমাণ মতো।,প্রস্তুত প্রণালি,মুরগির মাংসের স্ট্রিপসগুলো তেল ছাড়া সব উপকরণ একসঙ্গে মিশিয়ে মেখে রেখে দিন এক ঘণ্টা। এবার মাংস কাঠিতে গেঁথে নেন। প্যানে তেল গরম হলে স্ট্রিপসগুলো দিয়ে উল্টে পাল্টে লালচে করে ভাজুন। সস বা চাটনির সঙ্গে পরিবেশন করুন।"
ঢেঁড়স-চিংড়ি মাসালা,"ঢেঁড়স আর চিংড়ি মাছ দিয়ে তৈরি করতে পারেন দারুন এক খাবার, ঢেঁড়স-চিংড়ি মাসালা। কীভাবে রান্না করবেন তার রেসিপি দেওয়া হলো।,উপকরণ,খোসা ছাড়া এক কাপ মাঝারি সাইজের চিংড়ি মাছ, ঢেঁড়স আধা কেজি টুকরো করা, আদা-রসুন বাটা এক চা চামচ, হলুদ-মরিচ গুঁড়ো আধা চা চামচ, সরষে বাটা আধা চা চামচ, টমেটো বাটা ২ টেবিল চামচ, জিরা গুঁড়ো আধা চা চামচ, পেয়াজ কুঁচি আধা কাপ, কাঁচামরিচ বাটা এক চা চামচ, লবণ পরিমাণ মতো, ধনেগুঁড়া আধা চা চামচ, সরিষার তেল ২ টেবিল চামচ।,প্রস্তুত প্রণালী,হাড়িতে তেল গরম করে পেঁয়াজ কুচি ভাজুন, সঙ্গে চিংড়ি মাছ দিয়ে লালচে করে ভেজে আলাদা করে তুলে রাখুন। এবার ভাজা পেঁয়াজে সব মসলা একে একে দিয়ে কষাতে থাকুন। প্রয়োজনে অল্প পানি দিন। তেল উঠে এলে ঢেঁড়স দিয়ে আবার কষান। এবার চিংড়ি ডেলে নাড়তে থাকুন। লবণ দিন। সরষে বাটা দিয়ে নেড়ে অল্প পানি দিয়ে ঢেকে রাখুন। সেদ্ধ হয়ে মাখা মাখা হয়ে এলে নামিয়ে নিন। গরম ভাতের সঙ্গে এই মসলাদার ঝাঁঝাল ঢেড়শ-চিংড়ির রেসিপি পরিবেশন করুন।,"
আনারসের স্মুদি,"এই গরমে সারাদিন রোজা রাখার পর এক গ্লাস ঠান্ডা আনারসের স্মুদি পানে স্বস্তির পাশাপাশি তা রোগপ্রতিরোধ ক্ষমতা বাড়াতে সহায়তা করবে। সহজেই আপনি তৈরি করতে পারেন আনারসের স্মুদি।,উপকরণ,আনারসের টুকরো ২ কাপ, টক দই ২ টেবিল চামচ, বিট লবণ আধা চা চামচ, কাঁচামরিচ কুঁচি এক চা চামচ, চিনি পরিমাণ মতো, জিরা গুঁড়া আধা চা চামচ, পানি ২ গ্লাসের মতো। বরফ টুকরো পরিমাণ মতো।,প্রস্তুত প্রণালি,ব্লেন্ডারে আনারসের সঙ্গে টক দই বাদে সব উপকরণ একসঙ্গে মিশিয়ে ব্লেন্ড করে নিন। এবার টক দই ঢালুন। আবার ব্লেন্ড করুন। ভালোভাবে ব্লেড হলে গ্লাসে বরফের টুকরো দিয়ে আনারসের স্মুদি ঢেলে পরিবেশন করুন।"
স্মৃতিশক্তি বাড়ানোর উপায়,"বাসা থেকে দ্রুত বের হতে হবে কিন্তু চাবি কোথায় রেখেছেন মনে নেই। অনেক সময় আপনার ঘড়ি খুঁজে পাচ্ছেন না। পরীক্ষার আগে অনেক পড়াশোনা করেছেন কিন্তু পরীক্ষার হলে গিয়ে আর মনে পড়ছে না। এমনটা অনেকের ক্ষেত্রেই হয়ে থাকে। এসব সমস্যা থেকে উত্তোরণের উপায় হলো উন্নত স্মৃতিশক্তি। যাদের স্মৃতিশক্তি যত বেশি তাদের এসব সমস্যা থেকে মুক্তি লাভ তত সহজ।,জাতীয় মানসিক স্বাস্থ্য ইনস্টিটিউটের মানসিক রোগ বিশেষজ্ঞ ডা. হেলাল উদ্দিন আহমেদ বলেন, 'স্মৃতিশক্তি ব্রেইনের এমন একটি অংশের কাজ, যেখানে তথ্য গ্রহণ (receive), রেজিস্ট্রেশন (registration) এবং রিট্রিভ (retrieve) এর মাধ্যমে কাজ করে। এ অংশটি আমাদের যে কোনো ঘটনা, বস্তু, বিষয়কে প্রথমে গ্রহণ করে, গ্রহণের পর সেই তথ্যকে ব্যাখ্যা করে সেটিকে রেজিস্ট্রেশন করে। রেজিস্ট্রেশন পর সেটিকে রিট্রিভ করে।',যেকোনো তথ্য প্রথমে গ্রহণ করা বা রিসিভ করা, সেটিকে রেজিস্ট্রেশন করা এবং তারপর সেটিকে রিট্রিভ করা অর্থাৎ 3R পদ্ধতিতে মনে রাখার প্রক্রিয়াটি কাজ করে।,ডা. হেলাল উদ্দিন আহমদ বলেন, 'কারো যদি তথ্য ব্রেইনে নিতে অসুবিধা হয়, যদি সে মনোযোগ না দেয়, তাহলে সে সেটা রেজিস্ট্রেশন ও করতে পারবে না, রিট্রিভ ও করতে পারবে না। আবার কেউ খুব মনোযোগ দিলো, কিন্তু সেটিকে ব্রেইনে স্থায়ীভাবে রেজিস্ট্রেশন করতে পারলো না, তখন প্রয়োজনীয় সময়ে সে তা রিট্রিভ করতে পারবে না। আবার কেউ নিলো এবং রেজিস্ট্রেশন ও করলো কিন্তু ব্রেইনে নানা রকম অসুবিধার কারণে সে সেটায় পুনরায় উপস্থাপন বা রিট্রিভ করতে পারে না। এগুলো স্মৃতিশক্তির নানা ধরনের সমস্যা।',বিজ্ঞান ব্যবহার করে, আপনি কীভাবে আপনার স্মৃতিশক্তি বাড়াতে পারেন তা নিয়েই আজকের আলোচনা।,ব্যায়াম, মেডিটেশন ও ঘুম,অলস ব্যক্তিদের জন্য দুঃসংবাদ, এমআরআই ডাটা দেখায় যে, নিয়মিত অ্যারোবিক ব্যায়াম যেমন, হাঁটা, দৌঁড়ানো, সাইকেল চালানো, সাঁতার ইত্যাদি মস্তিষ্কের হিপ্পোক্যাম্পাসের অংশগুলোতে রক্ত প্রবাহ এবং ভলিউম বাড়িয়ে স্মৃতির সঙ্গে জড়িত কর্মক্ষমতাকে উন্নত করে। হিপোক্যাম্পাস মস্তিষ্কের একটি অংশ যা শেখা এবং স্মৃতিশক্তির জন্য খুবই গুরুত্বপূর্ণ। তাই অ্যারোবিক ব্যায়াম আমাদের স্মৃতিশক্তি উন্নয়নের জন্যে একটি দুর্দান্ত উপায় হতে পারে।,স্বাস্থ্যকর ওজন বজায় রাখা সুস্থতার জন্য অপরিহার্য এবং এটি শুধু আপনার শরীর নয় বরং মনকেও এর শীর্ষ অবস্থায় রাখার অন্যতম সেরা উপায়। বেশ কিছু গবেষণায় দেখা যায় স্থূলতা জ্ঞানশক্তি পতনের ঝুঁকির কারণ হয়ে উঠতে পারে।,মেডিটেশনের জন্য সময় আলাদা করুন। মেডিটেশন শুধু আপনার শরীরের জন্য উপকারী নয়, এটি আপনার মস্তিষ্কের জন্যও বেশ উপকারী। গবেষণায় দেখা যায়, মেডিটেশন মস্তিষ্কের গ্রে-ম্যাটার বাড়ানোয় সহায়ক। আর মস্তিষ্কের এই গ্রে-ম্যাটার স্মৃতিশক্তির জন্যে অত্যন্ত গুরুত্বপূর্ণ।,সঠিক ঘুমের অভাব দুর্বল স্মৃতিশক্তির সঙ্গে যুক্ত। ঘুম স্মৃতির একত্রীকরণে অত্যাবশ্যক ভূমিকা পালন করে। এটি একটি প্রক্রিয়া যেখানে স্বল্পমেয়াদী স্মৃতি শক্তিশালী হয় এবং দীর্ঘস্থায়ী স্মৃতিতে রূপান্তরিত হয়। আপনি যদি ঘুম থেকে বঞ্চিত হন তবে আপনার স্মৃতিশক্তিতে এর নেতিবাচকভাবে প্রভাব পড়তে পারে।,খাদ্যাভ্যাস,ব্যায়াম, মেডিটেশন এবং ভালো একটি ঘুমের পর এবার একটি পুষ্টিকর জলখাবার নিন। আপনি যে খাবারগুলো খান তা আপনার মস্তিষ্ককে সুস্থ রাখতে প্রয়োজনীয় ভূমিকা পালন করে এবং নির্দিষ্ট মানসিক দিকগুলো যেমন স্মৃতি এবং একাগ্রতাকে উন্নত করতে পারে।,তবে, মানসিক রোগ বিশেষজ্ঞ ডা. হেলাল উদ্দিন আহমেদ বলেন, 'কোনো নির্দিষ্ট খাদ্য খেলে স্মৃতিশক্তি বাড়ে সেটির বিজ্ঞান ভিত্তিক তেমন প্রমাণ নেই। তবে অ্যান্টি-অক্সিডেন্ট যুক্ত খাদ্য যেমন রঙিন শাকসবজি, রঙিন ফলমূল সেগুলো স্মৃতিশক্তিতে সহায়তা করে বলে ধারণা করা হয়। আর কিছু জিনিস আছে যেগুলো স্মৃতিশক্তির জন্যে ক্ষতিকর, যেমন, মদ্যপান ও ধূমপান, এই দুটি বিষয় আমাদের স্মৃতিশক্তিকে দ্রুত হ্রাস করে। এছাড়া ঘুমের ঔষধ বা যেকোনো নেশাজাত দ্রব্যই আমদের স্মৃতিশক্তিকে ক্ষতিগ্রস্ত করে।',গ্লুকোজ এবং ইনসুলিন নতুন তথ্য শেখার ক্ষেত্রে বেশ কাজের। আমরা পূর্বে যে হিপোক্যাম্পাসের কথা বলেছি তা ইনসুলিন রিসেপ্টর দ্বারা সমৃদ্ধ তাই গ্লুকোজ এবং ইনসুলিন স্বল্প-মেয়াদী থেকে দীর্ঘমেয়াদী স্মৃতির রূপান্তরে ভূমিকা পালন করে। তাই জলখাবারে গ্লুকোজ ও ইনসুলিন সমৃদ্ধ কোনো খাদ্য আমরা রাখতে পারি।,গবেষণায় দেখা গেছে, যারা কম চিনি খায় তাদের তুলনায়, যারা নিয়মিত অতিরিক্ত পরিমাণে চিনি খায় তাদের স্মৃতিশক্তি খারাপ এবং মস্তিষ্কের ঘনত্বের পরিমাণ কমে যেতে।,চর্বিযুক্ত তেলসহ মাছ ওমেগা-৩ ফ্যাটি অ্যাসিডের একটি সমৃদ্ধ উৎস, যা মস্তিষ্ক গঠনের একটি প্রধান একক। ওমেগা-৩ স্মৃতিশক্তি তীক্ষ্ণ করতে এবং মেজাজ উন্নত করতে ভূমিকা পালন করে, সেইসঙ্গে কগনিটিভ বিভিন্ন সমস্যা থেকে আপনার মস্তিষ্ককে রক্ষা করে।,কমলালেবু এবং অন্যান্য খাবার যেগুলোতে ভিটামিন সি বেশি থাকে, সেগুলোর শক্তিশালী অ্যান্টি-অক্সিডেন্ট, ফ্রি র্যডিক্যাল যা আপনার মস্তিষ্ককে যেসব বিষয় ক্ষতি করতে পারে তা থেকে রক্ষা করতে সাহায্য করে।,গ্রিন টি আপনার মস্তিষ্ককে ভালো রাখার জন্য একটি চমৎকার পানীয়। এর মধ্যে বিদ্যমান ক্যাফেইন সতর্কতা বাড়ায় এবং এর অ্যান্টি-অক্সিডেন্টগুলো মস্তিষ্ককে রক্ষা করে এবং এল-থিয়ানিন আপনাকে প্রশান্তি দেয়।,সার্বিক দিক দিয়ে হলুদ একটি অত্যন্ত উপকারী মশলা। হলুদে রয়েছে কারকিউমিনের শক্তিশালী অ্যান্টি-ইনফ্লেমেটরি এবং অ্যান্টিঅক্সিডেন্ট উপাদান, যা মস্তিষ্কের জন্যে বেশ উপকারী।,কোকোতে আছে প্রচুর পরিমাণে অ্যান্টিঅক্সিডেন্ট যা মস্তিষ্কের কর্মক্ষমতাকে উন্নত করতে পারে। তাই ৭০ শতাংশের উপরে কোকো দ্বারা তৈরি অ্যান্টিঅক্সিডেন্ট সমৃদ্ধ ঘন ডার্ক চকোলেট খেতে ভুলবেন না। এছাড়া চকোলেটের ফ্ল্যাভোনয়েড মস্তিষ্ককে রক্ষা করতে সাহায্য করতে পারে। ডার্ক চকলেট স্মৃতি ও মেজাজ দুটিই ভালো রাখার জন্যে কার্যকরী।,কফি সতর্কতা এবং মেজাজ ভালো রাখতে সাহায্য করতে পারে। অন্যদিকে এটি আলঝেইমারের বিরুদ্ধে সুরক্ষায়ও উপযোগী।,বাদামে রয়েছে ভিটামিন ই, স্বাস্থ্যকর চর্বি এবং উদ্ভিজ্জ যৌগসহ মস্তিষ্ক-উদ্দীপক পুষ্টি উপাদান।,ব্রোকলিতে রয়েছে ভিটামিন-কে, শক্তিশালী অ্যান্টি-অক্সিডেন্ট এবং অ্যান্টি-ইনফ্লেমেটরি উপাদানযুক্ত অনেকগুলি যৌগ। ভালো স্মৃতিশক্তি এবং কগনেটিভ অবস্থার জন্য একটি উচ্চ ভিটামিন-কে সমৃদ্ধ ডায়েট প্রয়োজন।,কুমড়োর বীজ যা কপার, আয়রন, ম্যাগনেসিয়াম এবং জিঙ্কসহ অনেক মাইক্রোনিউট্রিয়েন্টে সমৃদ্ধ। যেগুলো মস্তিষ্কের কার্যকারিতার জন্য বেশ গুরুত্বপূর্ণ।,আমাদের নিত্যদিনের চির-পরিচিত ডিম বেশ কিছু ধরনের ভিটামিন বি এবং কোলিনের সমৃদ্ধ উৎস। যা মেজাজ নিয়ন্ত্রণ এবং মস্তিষ্কের সঠিক কার্যকারিতা ও বিকাশের জন্য গুরুত্বপূর্ণ।,সামাজিকীকরণ,ভাবছেন সামাজিকীকরণের সঙ্গে আপনার স্মৃতিশক্তি উন্নত করার কী সম্পর্ক? বিজ্ঞানীরা উচ্চ-মানের ব্যক্তিগত সম্পর্ককে আরও ভালো স্মৃতিশক্তির সঙ্গে সম্পর্কিত করেছেন।,২০১৭ সালের একটি সমীক্ষায় দেখা গেছে যে, ৮০ বছর বা তার বেশি বয়সী যাদের অন্যদের সঙ্গে সন্তোষজনক সম্পর্ক বিদ্যমান, এই বৃদ্ধ বয়সেও তাদের ৫০ এবং ৬০ বয়সীদের মতো কগনিটিভ ক্ষমতা ছিল। আরেকটি গবেষণায় দেখা যায়, মানুষের সঙ্গে আড্ডা দেওয়া স্মৃতিভ্রংশের হাত থেকেও রক্ষা করতে পারে। এছাড়া বিভিন্ন সামাজিক মিথস্ক্রিয়া প্রতিনিয়ত জটিল কগনিটিভ চ্যালেঞ্জ উপস্থাপন করে যা আপনার মস্তিষ্ককে সচল রেখে চিন্তা করতে উদ্দীপিত করে। তাই আজই আপনার বন্ধুদের ধন্যবাদ দিন কারণ তারা আপনার স্মৃতিশক্তি উন্নয়নে সাহায্য করছে।,অনুশীলন, কৌশল ও গেমস,মানসিক রোগ বিশেষজ্ঞ ডা. হেলাল উদ্দিন আহমদ মনে রাখার জন্যে ৩ টি কৌশল এর কথা বলেছেন, 'পিসমিল (Piecemeal) বা ছোট ছোট করে মনে রাখার চেষ্টা করা, যেখানে একবারে সমস্ত জিনিসকে মনে না রেখে অল্প অল্প ভাগ ভাগ করে মনে রাখা। এটাকে পিসমিল অ্যাপ্রোচ বলা হয়।,দ্বিতীয় অ্যাপ্রোচ হচ্ছে রিহার্সেল, একই জিনিসকে বার বার বিভিন্ন আঙ্গিক থেকে বলা, দেখা, সেটাকে বার বার আত্মস্থ করা।,তৃতীয় আরেকটি বিষয় হচ্ছে লার্নিং বাই ডুইং, যদি কোনো বিষয়কে মনে রাখতে চান বা স্মৃতিতে রাখতে চান, সেই বিষয়টিকে স্পর্শ করুন, সেই বিষয়টিকে শুধু দেখলেই হবে না, আপনার নানান সেন্সরি অর্গান দিয়ে, আপনার চক্ষু, কর্ন, নাসিকা, ত্বক, জিহভা, অর্থাৎ ৫টি সেন্সরি অর্গানের মধ্যে একাধিক সেন্সরি অর্গান দিয়ে যখন কোনো কিছু মনে রাখার চেষ্টা করবেন তখন সেটা বেশি মনে থাকবে। লার্নিং বাই ডুইং অর্থাৎ টাচ করতে হবে, দেখতে হবে, ধরতে হবে, অনুভব করতে হবে। বিষয়টির মধ্যে প্রবেশ করতে হবে। এভাবে আমরা স্মৃতিশক্তি সচল রাখতে পারি।,উচ্চতর বা নিম্নতর স্মৃতিশক্তির দক্ষতা সবসময় শারীরবৃত্তীয় পার্থক্যের কারণে হয়না। অর্থাৎ, আপনি তীব্র অনুশীলনের মাধ্যমে কোনো একটি বিষয়ে স্মৃতিশক্তি উন্নত করতে পারবেন।,প্রেজেন্টেশন বা পরীক্ষায় মুখস্থ করার বিষয়ে চাপ নিচ্ছেন? চিন্তা করবেন না কারণ গবেষণা পরামর্শ দেয়, উদ্বেগের একটি স্তর আমাদের চাপের মুহূর্তের ঘটনাগুলোর বিবরণ মনে রাখতে সাহায্য করতে পারে। এসময় কর্টিসলের মতো হরমোনগুলো দীর্ঘমেয়াদী স্মৃতি গঠনের জন্য মস্তিষ্কে কাজ করে। যাতে আমরা পরবর্তীতে উত্তেজনাপূর্ণ পরিস্থিতিগুলো আরও ভালভাবে প্রক্রিয়া করতে পারি এবং সেই অনুযায়ী আমাদের আচরণ পরিবর্তন করতে পারি। তবে এর মানে এই নয় যে, আমরা সবসময় এই চাপের সময়ে সবকিছু মনে রাখার ক্ষেত্রে আরও ভাল হয়ে উঠবে। বরং অত্যধিক মানসিক চাপ স্মৃতি নষ্টও করে দিতে পারে। সুতরাং আপনাকে স্মৃতিশক্তি তীক্ষ্ণ করার জন্য আতঙ্কিত হওয়া এবং আতঙ্কিত না হওয়ার মধ্যে সঠিক ভারসাম্য খুঁজে বের করতে হবে।,আপনার মস্তিষ্ককে চ্যালেঞ্জ করে এমন গেমসগুলো স্মৃতিশক্তিকে শক্তিশালী করতে সাহায্য করতে পারে। সুডোকু, ক্রসওয়ার্ড, ২০৪৮, ওয়ার্ড-রিকল গেমস বা শব্দ মনে রাখার গেমস, টেট্রিস, আনব্লক, এমনকি মেমরি প্রশিক্ষণের জন্য নিবেদিত মোবাইল অ্যাপ্লিকেশনগুলোও স্মৃতিশক্তি শক্তিশালী করার জন্যে বেশ দুর্দান্ত কাজ করে।,,সূত্র:,১. https://www.asapscience.com/,২. https://youtu.be/NrEafQNV9KQ,৩. https://www.healthline.com/nutrition/11-brain-foods#TOC_TITLE_HDR_12,৪. https://www.verywellmind.com/great-ways-to-improve-your-memory-2795356,৫. https://www.healthline.com/nutrition/ways-to-improve-memory#TOC_TITLE_HDR_15"
নানান স্বাদের কাবাব,"কাবাব খেতে ভালোবাসেন অনেকেই। ওপরটায় স্মোকি স্বাদ আর ভেতরে নরম মশলাদার মাংসের এক মজাদার খাবার কাবাব।,এই কাবাবের আছে নানা রকমফের। শুধু মাংস পোড়ালেই কাবাব হয় না। বলা হয়ে থাকে, ভালো কাবাব করতে হলে ঘামতে হয়; কারণ, বাইরে পোড়া ভাব থাকবে, কিন্তু ভেতর হবে সুসিদ্ধ ও মোলায়েম। মানুষ যখন থেকে আগুনে পুড়িয়ে খাবার খেতে শিখেছে তখন থেকেই মূলত কাবাবের শুরু।,এশিয়ার নানা অঞ্চলে বিভিন্নরকম মসলার চাষ হতো৷ সেসবের সংস্পর্শে এসে কাবাব পায় ভিন্নমাত্রা। আজ আমরা যে ধরনের কাবাব বানাই, এই কাবাব মূলত মোগলদের আবিষ্কার। তাদের হাত ধরে আসে এই উপমহাদেশে। তবে এর আগেও তুর্কিদের মধ্যে কাবাব খাওয়ার প্রচলন ছিল। ১৩৭৭ সালে কাইসা-ই-ইউসুফ গ্রন্থে প্রথম এভাবে তৈরি কাবাবের উল্লেখ পাওয়া যায়।
 
রেশমি, বটি, শিক, জালি, সামীসহ নানারকম কাবাব রয়েছে। চলুন, জেনে নেওয়া যাক এদের সম্পর্কে।,রেশমি কাবাব,রেশম থেকে এসেছে এই কাবাবের নাম। এটি তৈরির আগে বিভিন্ন উপাদানের সাহায্যে মেরিনেট করে রাখা হয়। এই মেরিনেট করার প্রক্রিয়ায় দই, মাখনের মতো উপাদান ব্যবহার করা হয়। এর ফলে এই কাবাবের স্বাদে একটা আলাদা স্নিগ্ধতা চলে আসে। ভেতরটা হয়ে পড়ে খুবই মোলায়েম, যেন মুখে দিলেই গলে যাবে। এই কাবাব মোগলদের হাত ধরে প্রথম আসে উত্তর ভারতে। তারপর ছড়িয়ে যায় পুরো ভারতবর্ষে।,বটি কাবাব
 
উর্দু ভাষায় মাংসের টুকরোকে বলা হয় বটি। এই কাবাবের বিশেষত্ব হলো এখানে মাংসের টুকরোগুলো চৌকো করে কাটা থাকে। আরেকটা ব্যাপার হলো, এখানে মাংস হতে হয় হাড় বা চর্বি ছাড়া। এটা সাধারণত কাঠিতে গাঁথা হয় না। তাওয়ায় ভাজা হয়। পাকিস্তানে এই ধরনের কাবাব বেশি প্রচলিত।,শিক কাবাব,আমাদের কাছে সবচেয়ে বেশি পরিচিত কাবাবগুলোর একটি হলো এই শিক কাবাব। শিকে গেঁথে অনেক সময় নিয়ে তন্দুরি ধরনে বা গ্রিলড করে তৈরি করা হয়। মাংসের কিমার সঙ্গে বিভিন্ন মসলা, মরিচ ব্যবহার করা হয়। এরও আছে বিভিন্ন ধরন, যার ভেতর গুলাতি শিক কাবাব, কাকোরি শিক কাবাব, গিলাফি শিক কাবাব বিশেষভাবে উল্লেখযোগ্য।,সামী কাবাব,এই কাবাব দেখতে হয় চপের মতো। এখানে মূলত মাংসের কিমা ব্যবহার করা হয়। সঙ্গে বুটের ডাল ও ফেটানো ডিমেরও ব্যবহার থাকে। কিমাগুলো আরও বিভিন্ন মসলা সহযোগে ম্যারিনেট করে তারপর ফেটানো ডিমে ডুবিয়ে নিয়ে ডুবো তেলে ভাজা হয়। বিকেলের নাস্তা হিসেবে এটি বেশ জনপ্রিয়।,জালি কাবাব
 
এটির আকৃতি সামী কাবাবের মতোই। তবে পাউরুটি ব্যবহার করার ফলে উপরে কিছুটা জালের মতো আস্তরণ আছে বলে মনে হয়। এটি তৈরির জন্য মাংস একেবারে খুব ছোট ছোট করে টুকরো করে নিতে হয়। এ ছাড়া এখানে ডিম, মসুর ডাল ও বুটের ডালের ব্যবহার আছে। এটিও ডিমে ডুবিয়ে তুলে ডুবো তেলে ভাজা হয়।,টিক্কা কাবাব
 
এটি সহজভাবে টিকিয়া বলে পরিচিত। এখানেও মাংস খুব ছোট ছোট করে কেটে কিমার মতো করে ব্যবহার করা হয়৷ তবে এটি একটু চ্যাপ্টা ধরনের গোল আকৃতি দিয়ে বানানো হয়। এটিও ডুবোতেলে ভেজে তৈরি করা হয়। মসলার বেশ ব্যবহার থাকে এতে।,গুর্দা কাবাব,পুরান ঢাকা বা মোহাম্মদপুরের বাসিন্দাদের কাছে এই কাবাব বেশি পরিচিত। গরু, খাসি বা মুরগির কিডনি আর হৃদপিণ্ডকে একসঙ্গে মিশিয়ে গুর্দা বলে বিক্রি করা হয়। বিভিন্ন রকম মসলা, অল্প টকদই সহযোগে ম্যারিনেট করে রেখে তারপর ডুবো তেলে ভাজা হয়। স্বাদের জন্য এই কাবারের আলাদা সুনাম রয়েছে।,খিরি কাবাব,এটিও মূলত পুরান ঢাকার কাবাব। এটি তৈরি করা হয় গরু বা খাসির 'ওলান' দিয়ে। ব্যতিক্রমধর্মী এই কাবাবটি অন্যগুলোর তুলনায় অনেকের কাছে অল্পপরিচিত, তবে শিক আকারে বা ডুবোতেলে ভেজে করা এই কাবাব পুরান ঢাকায় বেশ জনপ্রিয়।,দম কাবাব,এই কাবাবের বিশেষত্ব হলো এখানে বড় হাঁড়িতে রান্না করার পাশাপাশি নিচে আবার একটি পানির পাত্র নিয়ে সেখানে পানি রাখা হয়। তবে পানি যেন মাংসের ভেতর চলে না যায়, সেটিও খেয়াল রাখতে হয়। এক্ষেত্রে ঘি-এর ব্যবহারও আছে। মাংস কিছু পরিমাণ ঘিতে ভেজে আবার মাংসের ওপরে পরে ঘি ছড়িয়ে দেওয়া হয়। অল্প আঁচে অনেকক্ষণ ধরে দমে দমে এই কাবাব তৈরি হয়।,সুতি কাবাব,পুরান ঢাকার চকবাজার এই কাবাবের আদিভূমি। বিশেষত রমজান মাস এলেই এর চাহিদা তুমুলভাবে বেড়ে যায়। এটি একরকম শিক কাবাবই, তবে এতে এত পাতলা করে কাটা মাংস ব্যবহৃত হয় যে, এটি খুলে পড়ে যেতে পারে। তাই একে সুতা বা সুতলির সাহায্যে শিকের সঙ্গে গেঁথে নেওয়া হয়। ঘ্রাণের কারণে একে 'বাসনা কাবাব'-ও বলা হতো।,বিন্দি কাবাব,বিন্দ বলতে বোঝায় ছোট ছোট দানা। এই কাবাবে মাংসের কিমাকে একেবারে ছোট ছোট বলে পরিণত করে তা তেলে ভাজা হয়। তবে এখানে ঘি, পাউরুটি ও পোস্তদানার ব্যবহার কাবাবটির স্বাদে আলাদা মাত্রা এনে দেয়।,"
বাড়িতেই বানাতে পারেন চিকেন মোমো,"জনপ্রিয় তিব্বতি খাবার মোমো। তিব্বত ছাড়াও প্রতিবেশী দেশ নেপাল, ভারত ও বাংলাদেশেও এটি বেশ জনপ্রিয়। তিব্বতিরা এই খাদ্য তৈরিতে চমরি গাই-এর মাংসকে পুর হিসেবে ব্যবহার করে। কিন্তু ভারত-বাংলাদেশে মুরগির মাংস দিয়ে তৈরি মোমোই বেশি জনপ্রিয়।,সহজ পদ্ধতিতে বাড়িতেই তৈরি করতে পারেন ভাপা মোমো, যা খেতে সুস্বাদু আর পুষ্টিকর।,উপকরণ,চিকেন কিমা আধা কেজি, সয়াসস এক চা চামচ, আদা-রসুন বাটা আধা চা চামচ, চিলি ফ্লেক্স এক চা চামচ, লবণ পরিমাণ মতো, জিরার গুঁড়া আধা চা চামচ, গরম মসলা গুঁড়া কোয়ার্টার চা চামচ, ভাজা পেয়াজ কুচি এক টেবিল চামচ, কাঁচামরিচ কুঁচি এক চা চামচ ও গরম তেল ২ টেবিল চামচ।,ডো তৈরির জন্য: এক কাপ ময়দা, লবণ সামান্য পরিমাণ ও পানি পরিমাণ মতো।,প্রস্তুত প্রণালি,ময়দা, লবণ আর পরিমাণ মতো পানি মিশিয়ে মোমোর ডো তৈরি করুন। আলাদা পাত্রে ঢাকা দিয়ে রাখুন। এবার চিকেন কিমার মধ্যে সবগুলো উপকরণ একসঙ্গে ভালোভাবে মিশিয়ে নিন।
 
রাইস কুকার অথবা চুলায় স্টিমারে পানি গরম দিন। পানি ফুটে উঠলে ছোট ছোট রুটি তৈরি করে কিমার পুর ভরে মোমোর আকারে গড়ে নিন। এবার মোমো ভাপ দিন। তৈরি হয়ে এলে নামিয়ে গরম গরম পরিবেশন করুন।"
ইফতারে যা খেতে পারেন,"ধর্মপ্রাণ মুসলমানদের কাছে রমজান মাস একটি গুরুত্বপূর্ণ সময়। এবারের রমজানে বাংলাদেশে গরমের প্রভাবটা একটু বেশি। সেক্ষেত্রে সুস্থ থাকতে নির্বাচন করতে হবে সঠিক খাবার। যেন এই পবিত্র মাসেও আপনি প্রাণবন্ত থাকতে পারেন।,আমাদের দেশে রোজার দৈর্ঘ্য প্রায় ১৫ ঘণ্টা। এই দীর্ঘ সময় রোজা রাখতে গিয়ে শারীরিকভাবে দুর্বলতা আর ক্লান্তি অনুভব করেন। তার উপর অনেকেই ইফতারে খেয়ে থাকেন ভাজাপোড়া, অতিরিক্ত চিনিযুক্ত পানীয়সহ ভারী খাবার। সারাদিন রোজা রাখার পর এইসব খাবার অন্ত্রে চাপ সৃষ্টি করে। ফলাফল স্বরূপ দেখা যায় হজমের সমস্যা, মাথা ব্যথা, এসিডিটি, দুর্বলতা,পেট ফাপাসহ নানান সমস্যা। তাই ইফতারে খাদ্য নির্বাচনে হতে হবে সতর্ক। পাশাপাশি খাবারটাও হতে হবে স্বাস্থ্যকর, সুষম ও পুষ্টিকর।,কী রাখতে পারেন ইফতারে,ইফতারে অবশ্যই খেজুর রাখবেন। খেজুরে থাকে প্রচুর পরিমাণে ফাইবার, ক্যালসিয়াম, প্রোটিন, শর্করা, পটাশিয়াম ও আয়রন। যা সারাদিন রোজা রাখার পর শরীরের জন্য খুবই দরকারি। তাছাড়া খেজুর পানিশূন্যতাও দূর করে।,রাখতে পারেন এক মুঠো বাদাম। চিনাবাদাম, কাজুবাদাম, আখরোট, পামকিন সিডস ইত্যাদি। যা আপনার সারাদিনের পুষ্টির চাহিদা অনেকখানি পূরণ করবে।,যেহেতু গ্রীষ্মকাল তাই এই সময়টাতে প্রচুর পরিমাণে ফল পাওয়া যাবে। প্রচুর পানিযুক্ত ফল যেমন তরমুজ, আনারস, ডাব, কমলা, বাঙ্গি ইত্যাদি ফল রাখতে পারেন। এসব ফলের জুস করেও খেতে পারেন, তবে এতে বাড়তি চিনি যোগ না করাই উত্তম। তাছাড়া ইফতারে যোগ করতে পারেন এক বাটি ফলের সালাদ।,শরীর ঠাণ্ডা রাখে এ জাতীয় খাবার যেমন ভেজানো চিনি, ওটস, চিয়া সিডস, টক দই, রঙিন সবজি। এছাড়া পাতলা করে রান্না করা খিচুড়ি কিংবা আঁশসমৃদ্ধ খাবার যেমন লাল আটা, শস্য, ছোলা, ডাল ইত্যাদি খাবারও রাখতে পারেন ইফতারে। এতে কোষ্ঠকাঠিন্য থেকে মিলবে স্বস্তি।,চেষ্টা করবেন ইফতার থেকে সেহরি পর্যন্ত ৮-১০ গ্লাস পানি পান করার। এতে শরীরের দূষিত বর্জ্য পদার্থ বের হয়ে যাবে অপরদিকে হজমশক্তিও ভালো থাকবে।,ইফতারে যে খাবারগুলো এড়িয়ে চলবেন,ইফতারে এড়িয়ে চলার চেষ্টা করবেন ভাজাপোড়া, অতিরিক্ত তেল-চর্বি যুক্ত খাবার। বাঙালির ইফতারে প্লেটে পেঁয়াজু, বেগুনি, ভাজা ছোলা, চপ, বিরিয়ানির মতো খাবারগুলো অনেকটাই ঐতিহ্য হয়ে দাঁড়িয়েছে। এই খাবারগুলো এড়িয়ে চলা বাঞ্ছনীয়। পুরো রোজার মাস জুড়ে যদি ইফতারে একজাতীয় খাবার গুলো থাকে তবে আলসার, কোষ্ঠকাঠিন্য, নিদ্রাহীনতা দেখা দিতে পারে।,সারাদিন রোজা রাখার পর অতিরিক্ত চিনিযুক্ত খাবার আপনার কিডনিতে চাপ সৃষ্টি করতে পারে। হঠাৎ করে অতিরিক্ত চিনি হজমও হতে চায় না, সেক্ষেত্রে ওজন বাড়ার সমূহ সম্ভাবনা রয়েছে। তাই এড়িয়ে চলুন সফট ড্রিংকস, বাজারের প্যাকেটজাত জুস। ঘরের বানানো শরবতে চিনির পরিবর্তে গুড় বা মধু যোগ করতে পারেন।,কমাতে হবে চা, কফির মাত্রা, তা না হলে পানিশূন্যতা, কোষ্ঠকাঠিন্য এবং ঘুমের সমস্যাও হতে পারে। ধূমপানের অভ্যাস থাকলেও সেটি বাদ দেওয়ার উত্তম সময় রমজান মাস।,বাদ দিন ফ্রোজেন ফুড। সময় বাঁচানো কিংবা মুখরোচক খাবারের জন্য অনেক সময় আমরা বাইরে থেকে 'ফ্রোজেন ফুড' বা 'প্রসেসড ফুড' নিয়ে আসি। এই ধরনের খাবারে থাকে প্রচুর পরিমাণে প্রিজারভেটিভ ও অন্যান্য ক্ষতিকর উপাদান।,অনেকেই আছেন যারা ঝামেলা কমানোর জন্য মোড়ের দোকানের মুখরোচক ভাজাপোড়া কিনে আনেন। একে তো ভাজাপোড়া তার উপর দীর্ঘদিনের পুরানো, মানহীন পোড়া তেল আপনার স্বাস্থ্য ঝুঁকি দ্বিগুণ বাড়িয়ে দেবে। তাই বাইরের খাবার এড়িয়ে চলুন।,ইফতারে যে খুব দামী খাবার রাখতে হবে তা হয়। বরং দেশীয় শাক-সবজি আর ফলমূলেই পাবেন আপনার প্রয়োজনীয় পুষ্টি। মধ্যম আয়ের যারা আছেন তারা ইফতারে রাখতে পারেন ঘরে পাতা দই, চিড়া, সাগুদানা, ঘরে বানানো ছাতু, দেশীর রসালো ফল। যেমন আনারস,কলা ইত্যাদি।,এই বিষয়ে চট্টগ্রাম মেডিকেলের পুষ্টিবিদ দেবাশীষ রায় বলেন, 'রোজায় খাবার নির্বাচন করতে হবে সচেতনভাবে। কারণ রোজায় যদি আপনার ওজন বাড়ে তা শরীরের জন্য বেশ ক্ষতিকর। তাছাড়া স্যাচুরেটেড ফ্যাট বাদ দিতে হবে। একই তেলে বারবার ভাজা খাবার গুলোতে এই ফ্যাট তৈরি হয়।',স্বাস্থ্যের অবস্থা ও বয়সের ওপর ভিত্তি করে নির্বাচন করুন আপনার পরিবারের ইফতার। পরিবারে অসুস্থ, গর্ভবতী নারী, ডায়াবেটিস কিংবা হৃদরোগী থাকলে ডাক্তারের সঙ্গে আগেই পরামর্শ করে নিন।,ইফতার মানেই পেট ভর্তি খাবার নয়, বরং পুষ্টিকর খাবার নির্বাচনটাই এ সময়ে বেশি জরুরি।"
"ঝোল, ঘাটের থেকে ঘরের","যমুনা সেতু তৈরি হওয়ার আগে আমরা যখন নীলফামারীতে গ্রামের বাড়ি যেতাম, তখন আরিচা ফেরিঘাটে অনেকক্ষণ বসে থাকতে হতো ফেরি পারাপারের অপেক্ষায়। সেটা ২ ঘণ্টা থেকে ৭ বা ৮ ঘণ্টাও লেগে যেতো। সেইসময় বাসে বসে থাকতে থাকতে যে খাবারটি সবচেয়ে বেশি আমাদের দৃষ্টি আকর্ষণ করতো, সেটা হচ্ছে ঘাটের পাশের ছাউনি দেওয়া হোটেলগুলোতে বড় বড় কড়াইয়ে সাজিয়ে রাখা লাল টকটকে মাছ, ডিম ও মুরগির ঝোল। পাশেই থাকতো আলু দিয়ে গরুর গোশতের ঝোল। মাছের মধ্যে ছিল ইলিশ, বোয়াল, কাতলা, মৃগেল, রুই, শোল, চিংড়ি, পাবদা ও ছোট মাছের ঝোল।,আরিচা ঘাটে ফেরি পার হয়ে উত্তরবঙ্গ বা দক্ষিণাঞ্চলে যাওয়ার জন্য ঘাটে অপেক্ষা করার সময় কারো সাধ্য ছিল না এই তরকারিকে উপেক্ষা করার। আমার বাবার মূল লক্ষ্যই ছিল ওই হোটেলগুলোতে গিয়ে ঝোলে কবজি ডুবিয়ে ভাত খাওয়া ও আমাদের খাওয়ানো। এই পথের পাশের লাল ঝোল খাওয়া নিয়ে আম্মার সঙ্গে তর্ক-বিতর্ক হলেও আব্বাকে নিরস্ত করা যেতো না।,ঝোলে কবজি ডুবানোর পর,যখন আব্বা এক বাটি মুরগি বা মাছের ঝোলের তরকারি প্রথম পাতে তুলে নিতেন তখন তার চেহারাটা দেখার মতো হতো। সরিষার তেলে শুকনো মরিচের গুঁড়া দিয়ে আগুনরঙা লাল ঝোল আব্বাসহ আমাদের মোহাবিষ্ট করে রাখতো। এক চামচ লাল ঝোল যখন গরম ধোয়া ওঠা গরম ভাতের ওপর ছড়িয়ে দিতো, মনে হতো সেটা যেন বেহেশতি ব্যাপার। লালচে হলুদ রঙের ঝোল দিয়ে ভাতটা মাখনো হলে পুরো ভাতটার রংই হয়ে যেতো হলদে।,গোপন রেসিপি,খাওয়া নিয়ে আব্বার ব্যাপক আগ্রহের কারণেই আব্বা হোটেল মালিকদের জিজ্ঞাসা করেছিল, ঝোলটা এত টকটকে লাল রঙের হয় কীভাবে? ওরা বলেছিল হলুদ ও কম ঝালের লাল মরিচ একসঙ্গে পেঁয়াজ দিয়ে বেটে এই কড়া রঙের ঝোল তৈরি করা হয়। আব্বার মুখে শুনে শুনে আম্মা বহুবার চেষ্টা করেন ঘাটের মতো মুরগির বা মাছের ঝোল রান্না করতে। কিন্তু পারেনি। আব্বা বলতেন, অমন হয়নি। লাল ঝোলের সেই পাগল করা গন্ধটাই নাকি নাকে এসে লাগছে না। পরে আম্মা বলেছিলেন, নিশ্চয়ই ঘাটের হোটেলের সেই রাঁধুনিরা রেসিপির বিশেষ কোনো মর্তবা আব্বাকে জানায়নি, গোপন করেছে।,ঝোল-ডাল ফ্রি যেখানে,কখনো যদি ঘাটে খাওয়া না হতো, তাহলে খেতে হতো স্টিমারে। ট্রেনে বা বাসে গেলে ঘাট থেকে বড় স্টিমারে বা ফেরিতে উঠতে হতো। ফেরির ছাদে ছিল ডাইনিং রুম। সেখানে মাছ বা মুরগি যাই খান, লাল ঝোল, ভাত ও ডাল ছিল ফ্রি। শুধু দাম দিতে হতো মুরগি বা মাছের টুকরার। সেই খালাসিদের রান্না করা ঝোলের স্বাদও ছিল অসাধারণ।,যারা স্টিমার বা লঞ্চে চেপে এখনো বরিশাল, পটুয়াখালী, ভোলা বা বরগুনা যান, তারা জানেন, জাহাজের তরকারির লাল ঝোলের স্বাদ একদম অন্যরকম। অনেকেই দুষ্টুমি করে বলেন, এইসব রান্নায় নদীর পানি ঢেলে ঝোল বানানো হয় বলে সেই স্বাদ হয় জব্বর।,ঝোলের ইতিহাস,তরকারিতে ঝোল বা সুরুয়া বাংলাদেশ ও ভারতের রন্ধন শৈলীর একটা বিশেষ দিক। মশলা কষিয়ে পানি মেশানো হয় এতে। অনেকে বলেন, হালকা গরম পানি দিলে ঝোলটা বেশি মজার হয়। ঝোল নিরামিষ ও আমিষ ২ প্রকার তরকারিতেই দেওয়া হয়। মাছের ঝোলে সবজি ব্যবহার করার বেশি প্রচলন আছে বাংলাদেশে।,ঝোল শব্দটির উৎপত্তি 'ঝোর' থেকে এসেছে, সেটি আবার এসেছে 'ঝর' ধাতু থেকে। জলের মতো যা ঝরে পড়ে তাই নাম ঝোল। শোনা যায় বাংলাদেশ ও ভারতে এই ঝোল নাকি শুধু সাধারণ বাঙালিদের মধ্যেই প্রচলিত নয়, কৃত্তিবাস ওঝা রচিত রামায়ণ, চৈতন্যচরিতামৃত ও ধর্মমঙ্গলে ঝোলের উল্লেখ আছে। কৃত্তিবাসী রামায়ণে আছে সীতা ঝোল পরিবেশন করেছেন।,ইলিশের পাতলা ঝোলই সেরা,বিভিন্ন মাছের ঝোল বাঙালি পরিবারের সবচেয়ে প্রচলিত ও প্রিয় খাদ্য বলা যায়। তাজা ইলিশের পাতলা গরম ঝোল (শুধু হলুদ, কাচা মরিচ, লবণ ও পেঁয়াজে রান্না) দিয়ে আউশ চালের গরম ভাত খেতে অসাধারণ লাগে।,আবার এই ইলিশ মাছেই আলু, পটল, কাঁচা কলা, বড় শসা দিয়ে মাখা মাখা ঝোল করা যায়। সেই স্বাদও চমৎকার। শুধু মাছটা তাজা হলেই চলে। আবার অনেকে সরষে, কাঁচা মরিচ ও পোস্ত একসঙ্গে বেটে নিয়েও ইলিশের ঝোল রান্না করেন।,সব মাছের ঝোলই অসাধারণ,শুধু ইলিশ মাছ বলি কেন, গরম ভাতের সঙ্গে যেকোনো মাছের একটা টুকরা আর একটু ঝোল দিয়েই খাবার শেষ হয় নিমিষেই। যেকোনো মাছ বা মাছের টুকরা দিয়ে এভাবে রান্না করতে পারেন। কৈ, মাগুর, শিং, শোল মাছের সঙ্গে আলু, বেগুন, কপি ও টমেটোর ঝোল হতে পারে।,উত্তরাঞ্চলের মানুষ এসব মাছের ঝোলে নামানোর আগে একটু জিরার গুড়া ছড়িয়ে দেন। তখন স্বাদটা হয়ে যায় অন্যরকম। আবার কৈ মাছ ডালের বড়ি দিয়েও ঝোল করা হয়। অনেকে নিজের পছন্দ মতো মাছগুলোকে সাঁৎলে নেন, কেউবা মাছ না ভেজেই রান্না করেন।,রুই, বড় পুঁটি, কাতলা, আইড়, কালবাউশ, চিতল, বোয়াল ইত্যাদি মাছের ঝোল হতে পারে কালোজিরার ফোঁড়ন দিয়ে, মশলা কষিয়ে, পেঁয়াজ বেটে নিয়ে। মানুষ সাধারণত তাজা মাছের ঝোল খান আলু, পটল, বেগুন, টমেটো, কপি ও মটরশুঁটি দিয়ে। শুধু বেশি করে টমেটো দিয়েও হতে পারে মাছ-টমেটোর পাতলা লাল ঝোল। ওপরে ছড়িয়ে দিতে হবে কাঁচা মরিচের ফালি ও ধনিয়া পাতা। তবে ঝোল বলেই যে লাগাম ছাড়া পানি দিতে হবে, তা কিন্তু নয়। ঝোলের পানি দেওয়ার পর লক্ষ্য রাখতে হবে যেন পানি আর তেল আলাদা হয়ে না যায়।,বিপদে পড়েও হতে পারে ঝোল,ধরেন বাসায় রুই বা কাতলা মাছের পরিমাণ কম আছে এবং সেই মাছ দিয়েই কয়েকজনের জন্য রান্না করতে হবে একটি তরকারি। মাছের টুকরোগুলো কষিয়ে ভেঙে নিন। এরপর বেশি করে টমেটো, সামান্য টমেটোর সস বা টমেটো পিউরি, সামান্য মসুরের ডাল দিয়ে একটু ভুনা করে নিন। জ্বাল কমিয়ে একটু বেশি পরিমাণে হালকা গরম পানি যোগ করুন। মাছের টুকরাগুলো দিয়ে দিন। অল্প আঁচে জ্বাল দিতে থাকুক। বাসায় পাকা দেশি বড়ই থাকলে তাতে কয়েকটা দিয়ে দিন। নামানোর আগে আদা কুচি বাগার দিয়ে নামিয়ে নিন। ব্যস হয়ে গেল মাছ, টমেটো, ডালের স্যুপ বা ঝোল।,আমার মাকে দেখেছি ছোট পুঁটি মাছ বা দেশি পুঁটি মাছ হালকা ভেজে নিয়ে পেঁয়াজ কলি দিয়ে পাতলা ঝোল রান্না করতে। নামানোর আগে এর মধ্যে সামান্য তেঁতুলের পানি দিতেন। এ ছাড়া ছোট তারা বাইন, ট্যাংরা, বাতাসি, কাজরি, পাবদা মাছও ঝিঙে, কচুর মুখি ও ধুন্ধুল দিয়ে মাখা মাখা ঝোল করা যায়।,অনেক মানুষ অনেকভাবে মাছের ঝোল তরকারি দিয়ে রান্না করেন এলাকাভেদে। বাড়িতে বেশি মানুষ থাকলে ঝোল করাটাই উত্তম। এতে বণ্টনে সুবিধা হয়। তবে চট্টগ্রামের মানুষ ঝোল কালচারের সঙ্গে, বিশেষ করে মাছ বা মাংসে সবজির মিশেল দিয়ে ঝোল রান্নাতে খুব একটা অভ্যস্ত নন। তাদের অধিকাংশ মানুষই কষা তরকারি পছন্দ করেন।,অন্যরকম স্মৃতিময় ঝোল,এতো গেল মাছ পর্ব। আমার কাছে ঝোলের আরেকটি স্মৃতিময় পর্ব হচ্ছে গ্রামের বাড়িতে যখন আমরা বেড়াতে যেতাম, দাদি তখন সিদ্ধ ডিম দিয়ে আলুর ডাল রান্না করতেন। বিরাট কাসার গামলায় টেবিলে দেওয়ার পর আমরা সবাই বড় চামচ ডুবিয়ে সেই আলুর ডালকে ঝোলের মতো নিতাম। এতো মজা যে, খেতে খেতে হয়রান হয়ে যেতাম। একটা ডিম, এক বাটি আলুর ডাল। বংশ পরম্পরায় আমরাও এখন এই খাবার রান্না করতে পারি। আমাদের বন্ধুদের কাছেও এই তরকারি খুব প্রিয়।,আলু সিদ্ধ করে ভেঙে নিতে হবে। এরপর তেলে পাঁচফোড়ন ও পেঁয়াজের বাগার দিয়ে আলুগুলো অল্প আঁচে একটু হলুদ দিয়ে ভেজে নিতে হবে। ডিম হালকা ভেজে সামান্য মশলায় ভুনে এর মধ্যে দিয়ে দিতে হবে। একটু কষিয়ে হালকা গরম পানি দিয়ে অল্প আঁচে ঢেকে রাখতে হবে। ৩-৪ বার বলক ওঠার পর জ্বাল বন্ধ করে দিতে হবে। চাইলে টমেটো কুচি, ধনিয়া পাতা দিতে পারেন নামানোর আগে। ধনিয়া পাতা না দিয়ে ভাজা জিরার গুড়াও দেওয়া যাবে।,রাঁধুনির হাতযশ,খাওয়া দাওয়ার স্বাদ আদতে নির্ভর করে বিভিন্ন অঞ্চলের রান্নার গুণাগুণ, রাঁধুনির হাতের গুণ আর মশলার উপর। যেমন তিতা করল্লারও যে ছোট মাছ দিয়ে ঝোল রান্না করা যায়, এটা না খেলে বোঝার উপায় নেই। করল্লা ধুয়ে নিয়ে পাতলা করে বা ডুমো সাইজ করে কেটে নিয়ে লবণ মাখিয়ে রস ঝড়িয়ে নিতে হবে। এরপর পরিষ্কার কাপড়ে মুছে তেলে হলুদ, লবণ দিয়ে হালকা ভেজে নিতে হবে। অনেকে একটু আলুও দেয়। এরপর যেকোনো ছোট মাছ বেশি করে পেঁয়াজ, রসুন কুচি ও হলুদ, কাঁচা মরিচ দিয়ে মেখে হাতের পানি দিয়ে চড়িয়ে দিন। মাখা মাখা হলে সেখানে ভাজা করল্লা দিয়ে ঝোল দিন অল্প বিস্তর। খুব মজা লাগবে খেতে। স্বাদে খানিকটা তিতা হলেও অন্যরকম লাগবে।,নিরামিষের ঝোলের কি স্বাদ কম,এই গরমে খেতে পারেন লাউয়ের ঝোল, পটলের ঝোল, ঝিঙের ঝোল আলু কুচি দিয়ে। এমনকি চাইলে ঢেঁড়স বা ভেন্ডির ঝোলও রান্না করতে পারেন। যারা খুব একটা আমিষ খেতে চান না, তারা এটা চেখে দেখতেই পারেন। লাউয়ের সঙ্গে সামান্য আলু ও টমেটো দিয়ে অল্প জিরা, ধনিয়া দিয়ে মেখে হালকা গরম পানি দিয়ে বসিয়ে দিন। হয়ে গেলে আদা কুচি, পেঁয়াজ দিয়ে বাগার দিন। লাউ শক্ত হলে প্রেশার কুকারেও দিতে পারেন।,পটলের সঙ্গে সামান্য মুগ ডাল বা বুটের ডাল ও আলু মিশিয়ে মজাদার ঝোল তরকারি হতে পারে। সঙ্গে সামান্য ছোট চিংড়ি। ধুন্ধুল, ঝিঙা সামান্য আলুসহ ঝোল হতে পারে। নামানোর আগে দিতে পারেন একটু কাঁচা আম কুচি।,উত্তরাঞ্চলে লাফা শাকের ঝোল হয়। তারা গরুর মাংসের ভুনা আর আলু ভর্তা দিয়ে লাফা শাকের ঝোল খায়। পালং শাক শিম, বেগুনসহ এভাবেই ঝোল করে রানতে পারেন, আবার মাগুর, শিং, শোল মাছ দিয়েও পালং শাকের ঝোল হতে পারে। ছোট মাছ দিয়েও পালং ও পুঁই শাকের ঝোল হয়।,ব্যক্তির পছন্দেই নির্ভর করবে ঝোলের চেহারা,কে ঝোল খাবেন, কে খাবেন না, কে পাতলা ঝোল খাবেন, কে ঘন বা কে মাছ ভেজে ঝোল রান্না করবেন, আর কে না ভেজেই কাঁচা মাছের ঝোল করবেন সেটা ব্যক্তির রুচির ওপর নির্ভর করে। যেমন ময়মনসিংহের কিছু এলাকা, নরসিংদী, ভৈরব, কুমিল্লা, সিলেট, মুন্সিগঞ্জ এলাকায় মাছের ঝোল হয় বেশ ঘন। অনেকেই মাছ হালকা ভেজে ঝোল করেন। কিশোরগঞ্জ, হবিগঞ্জ হাওড় এলাকা মাছে মাছময়। কিন্তু প্রায় সব মাছই বেশ কড়া করে ভেজেই ঝোল রান্না করেন। আবার সুনামগঞ্জের বিল বা হাওড়ের পাকা আইড় মাছের পাতলা ঝোল না খেলে জীবনটাই ব্যর্থ মনে হবে।,গ্রামের মেজবানিতে ঝোল,গ্রামের বাড়িতে বড় মেজবানি হলে গরু, খাসি বা মুরগির ঝোল হবেই। কারণ ঝোল এমন একটা ব্যাপার যে মানুষ গন্ধে গন্ধে শুধু ঝোল আলু দিয়ে ভাত মেখে এক থালা খেয়ে নিতে পারেন। অনেক মানুষ হলে ঝোল খাবারে বরকত আসে। অল্প খাবার অনেকে মিলে খেতে পারেন। যেমন ডিম কাঁচা পেঁয়াজ মরিচ দিয়ে ভেজে, টুকরো টুকরো করে কেটে সামান্য মশলায় ভুনে নিয়ে ঝোল ঝোল করে আলু কুচি দিয়ে রান্না করতে পারেন। অসাধারণ স্বাদ, খরচও কম।,আবার গোয়ালন্দ,আবার ফিরে আসি সেই ঘাটের মুরগি, মাছ, গরু ও ডিমের ঝোলের গল্পে। চাকরি সূত্রে নব্বই দশকের শুরুতে রাজবাড়ি যাওয়ার জন্য গোয়ালন্দ ঘাটে নামলাম। বহু দিন পর ঠিক সেইরকমই ছাউনি দেওয়া ছাপড়া হোটেল দেখলাম। সেই হোটেলগুলোতে আবার সেই মাছ, মুরগির লাল ঝোল। শুকনা মরিচের গুড়া দিয়ে মুরগির সেই লাল ঝোল। কবজি ডুবিয়ে আমরা ৪-৫ জন ভাত খেলাম। মুরগি আর মাছের সঙ্গে ঝোল ফ্রি।,রাজবাড়ি গিয়েও ডাকবাংলোতে বড় মোরগের যে ঝোল খেয়েছিলাম, সেটার স্বাদ আমার মুখে যেন এখনো লেগে আছে। রন্ধনকারীকে জিজ্ঞাসা করেছিলাম, কী দিয়ে রেঁধেছে সে এমন ঝোল? বলেছিলেন, পেঁয়াজ, রসুন, আদা, হলুদ এবং লাল মরিচ একসঙ্গে পাটায় পিষে সরিষার তেল দিয়ে রেঁধেছেন। কিন্তু কই, সেই একই পদ্ধতিতে চেষ্টা করেও আমিতো পারিনি একইরকম রাঁধতে।,সৈয়দ মুজতবা আলী ঝোল নিয়ে কী লিখেছেন,মনে পড়ে গেল গোয়ালন্দ ঘাটের মুরগির ঝোলের কথা লিখেছেন বাংলা সাহিত্যের বিশিষ্ট লেখক ও ভ্রমণপ্রিয় খাদ্যরসিক মানুষ সৈয়দ মুজতবা আলী। তিনি তার একটি প্রবন্ধে লিখেছিলেন, 'বিক্রমপুরের মহিলারা পুরো বাংলার সেরা রাঁধুনি হিসাবে খ্যাতি পেয়েছিলেন সত্য কিন্তু তবুও তারা নাকি সাধারণ স্টিমারের অতি মামুলি মুরগির তরকারি কখনও রান্না করতে পারেননি। সে তথ্য জেনে আমার মুরগির ঝোল রাঁধতে না পারার দুঃখটাও ঘুচে গিয়েছিল।',তিনি লিখেছিলেন, '৩০ বছর ধরে আমি গোয়ালন্দ স্টিমারে ভ্রমণ করেছি। সেখানে অনেক কিছুই পাল্টে গেছে, আর আগের মতো নেই। কিন্তু পাল্টায়নি সেই খালাসিদের মুরগীর ঝোলের গন্ধ। রান্নার স্টাইল পাল্টেছে, ঝোলের ঘনত্ব, অতি রন্ধন, একটু মিষ্টি স্বাদ, কিন্তু ঘ্রাণটা রয়ে গেছে সেই আগের মতোই।',আমরা বলতে পারবো না বিভিন্ন দেশের বিভিন্ন পদ খাবার পরেও কেন সৈয়দ মুজতবা আলীর কাছে গোয়ালন্দ জাহাজের সেই মুরগীর ঝোল অনন্য সাধারণ হয়ে উঠেছিল।,শেষ করি নগর ঢাকার ঝোলের রহস্য দিয়ে,এখনকার ঢাকার মধ্যম মানের ও ছোট হোটেলগুলোতে যে মাছ, মুরগি, ডিম, গরু বা খাসির মাংসের ঝোল রান্না হয়, সেগুলোর সব স্বাদ কেন একই রকম হয়? আমার এক হোটেল ব্যবসায়ী বন্ধু বলেন, মাছ, মাংস, মুরগি, ডিম সব আলাদা করে রাখা হয় ভেজে বা কষিয়ে। ঝোল হয় একটাই। যে ক্রেতা যে তরকারির ঝোল চান, তাকে বাটিতে করে ওই কড়াইয়ের ঝোল দিয়েই বানিয়ে দেওয়া হয় মুরগি, মাছ বা গরুর গোশতের ঝোল। তাহলে বুঝুন অবস্থা।"
এশিয়ার সেরা রেস্তোরাঁয় খাওয়ার অভিজ্ঞতা,"এশিয়ার সেরা রেস্তোরাঁর তালিকা সম্প্রতি প্রকাশিত হয়েছে। মার্কিন সংবাদমাধ্যম ব্লুমবার্গে প্রকাশিত তালিকার শীর্ষে আছে টোকিওর রেস্তোরাঁ 'ডেন'।,এর আগেও বহুবার বিভিন্ন খেতাব জিতেছে 'ডেন' এবং পেয়েছে ভোজন-রসিকদের প্রশংসা। এ ছাড়াও, এর রয়েছে মিশেলিন ২ স্টার রেটিং এবং রেস্তোরাঁটি বেশ কয়েক বছর ধরে বিশ্বের সেরা রেস্তোরাঁর তালিকায় প্রথম ১০-এর মধ্যে থেকেছে।,সারা বিশ্বের সেরা খাবারের দোকানগুলোকে যাচাই করার সর্বজনবিদিত মানদণ্ড হচ্ছে মিশেলিন রেটিং। পৃথিবীর সেরা রেস্তোরাঁগুলোকে 'মিশেলিন ৩ স্টার' রেটিং দেওয়া হয়। তবে ২ স্টার রেটিং পাওয়া রেস্তোরাঁগুলোও গুণগত মান ও খাবারের স্বাদের দিক থেকে প্রথম সারিতেই থাকে।,সম্প্রতি, মার্কিন সংবাদমাধ্যম সিএনএন'র প্রতিবেদনে এ রেস্তোরাঁয় খেতে যাওয়ার অভিজ্ঞতার বর্ণনা দেওয়া হয়েছে।,রেস্তোরাঁয় রিজার্ভেশন নেওয়া,এ ধরনের 'ফাইন ডাইনিং' রেস্তোরাঁয় খেতে যাওয়ার অভিজ্ঞতা অনেকের জন্যই ভীতিকর হতে পারে, বিশেষ করে একা কোনো পর্যটকদের জন্য। টোকিওর অনেক রেস্তোরাঁয় একজনের জন্য রিজার্ভেশন গ্রহণই করা হয় না।,'ডেন'-এ খেতে হলে বেশ কয়েকদিন আগে অপেক্ষমানদের তালিকায় নাম দিতে হয়। আসন পেতে কখনো এক সপ্তাহ বা এর চেয়েও বেশি সময় লাগে। কখনো কখনো কোনো টেবিলে বেজোড় সংখ্যক অতিথি থাকলে অতিরিক্ত আসনে বসার সুযোগ পাওয়া যায়।,এ ধরনের উঁচুমানের রেস্তোরাঁয় খেতে যাওয়ার আগে স্বভাবতই মনে চিন্তা আসে—সেখানে কী খুব আনুষ্ঠানিক পরিবেশ থাকবে? মেনুতে অজানা নাম ও খাবারে কী কী অচেনা উপকরণ থাকবে? বিষয়টি কী এরকম যে সেখানে খাওয়ার পর দাবি করা যাবে 'অন্তত একবার হলেও এশিয়ার সেরা রেস্তোরাঁয় খেয়েছি', নাকি খাবারটাও উপভোগ্য হবে?,তবে 'ডেন'র ক্ষেত্রে বলা যায়, সেখানে যারা খেতে যান, তাদের বেশিরভাগই তা বেশ উপভোগ করেন এবং তৃপ্তি সহকারে খাবার খেয়ে খুশি মনে সেখান থেকে ফিরে আসেন।,এক বাক্যে 'ডেন'কে বলা যায় একটি রসবোধযুক্ত বিলাসবহুল খাবারের দোকান।,খাওয়ার অভিজ্ঞতা,সালাদে গাজরের টুকরোগুলো চিকন করে স্মাইলি ফেস ইমোজির মতো করে কাটা ছিল। কেএফসি'র চিকেনের বাক্সের অনুকরণে তৈরি বাক্সে জাপানি স্টাইলের ফ্রাইড চিকেন পরিবেশন করা হয়। বাক্সের গায়ে নানান ধরনের রসিকতা ও শেফের মজার ছবি দেওয়া থাকে। এই চিকেনকে 'ডেনটাকি ফ্রাইড চিকেন' বলা হয়।,একটি জনপ্রিয় ডিশের সঙ্গে টেবিলে উপস্থিত অতিথিদের নিজ দেশের পতাকা সংযুক্ত করা থাকে। খাবারের ঘরের দিকে তাকিয়ে দেখা যায় চারপাশে অসংখ্য ছোট ছোট মার্কিন, চীনা, জাপানি ও ক্যানাডার পতাকা দেখা যাচ্ছে। সেগুলো চমৎকার স্যুভেনিয়র হিসেবে সংগ্রহে রাখার মতো।,মজার অভিজ্ঞতার শেষ এখানেই নয়।,রেস্তোরাঁর প্রধান শেফ,প্রধান শেফ জাইয়ু হাসেগাওয়া সারাক্ষণ রান্নাঘরে বসে রান্নার তদারকি করার মতো মানুষ নন। প্রায়ই তিনি রেস্তোরাঁয় খেতে আসা অতিথিদের সঙ্গে গল্পগুজব ও হাসি-তামাশায় মেতে উঠেন। সঙ্গে থাকে তার লম্বা কানের চিহুয়াহুয়া জাতের পোষা কুকুর 'পুচি'।,হাসাগাওয়া মূলত তার কাইসেকি মেনুর জন্য পরিচিত। তার সবচেয়ে বিখ্যাত খাবারগুলোর মধ্যে আছে ডেনটাকি ফ্রাইড চিকেন।,সেরা রেস্তোরাঁর তালিকা ও জাপান,শুধু 'ডেন'ই নয়, টোকিওতে আছে আরও অনেক ভালো রেস্তোরাঁ। নিঃসন্দেহে বৈচিত্র্যময় খাবারের শহর হিসেবে টোকিও অনন্য অবস্থানে রয়েছে। মিনিমার্ট ওনিগিরি থেকে শুরু করে শেষ রাতে রাস্তায় দাঁড়িয়ে 'রামেন' খাওয়া এবং ব্যয়বহুল সুশি তৈরির প্রক্রিয়া নিজ চোখে দেখা—সব ক্ষেত্রেই এক অনন্য অভিজ্ঞতা।,এ বিষয়টি ধরা পড়েছে এশিয়ার সেরা ৫০ রেস্তোরাঁর তালিকায়। সেখানে রয়েছে টোকিওর বেশ কয়েকটি রেস্তোরাঁর নাম।,এশিয়ার সেরা ১০ রেস্তোরাঁ,১. ডেন (টোকিও),২. সর্ন (ব্যাংকক),৩. ফ্লোরিলেজ (টোকিও),৪. লে দ্যু (ব্যাংকক),৫. দ্য চেয়ারম্যান (হংকং),৬. লা সাইম (ওসাকা),৭. সুহরিং (ব্যাংকক),৮. ওডেট (সিঙ্গাপুর),৯. নেইবারহুড (হংকং),১০. নুসারা (ব্যাংকক)"
দেশ-বিদেশের ইফতার আয়োজন,"ইফতারের শুরুটা খেজুর আর শরবত দিয়ে, তারপর তেলেভাজা, হালিম, ফল- আরও কত কী! প্রতিদিন এমন কতশত ইফতার আইটেমের নাম মাথায় আসে রমজানে। ইফতারের টেবিলকে সাজিয়ে তোলার, বিশেষ আয়োজনের বিশেষ রেসিপি পরিবেশনার এমন ঐতিহ্য শুধু বাংলাদেশে নয়, প্রচলিত আছে অন্যান্য দেশেও।
 
চলুন না, আজ দেশের বাইরে, পুরো পৃথিবীর নানা দেশে রমজানের ইফতার উপলক্ষে তৈরি হওয়া বিশেষ খাবারগুলোর কথা জেনে নেওয়া যাক!,মাহশি
দেশ: মিশর
প্রাচীন মিশরীয় সভ্যতার নিদর্শন হিসেবে দেশটির ইফতারেও থাকে ভিন্ন ধরনের রেসিপি মাহশি। নামে-স্বাদে অনন্য, দারুণ এই খাবারটি তৈরি করা হয় বেগুন, পেপার, টমেটোর মধ্যে ভাত ও অন্যান্য উপকরণ স্টাফ করে। মশলাদার এই খাবারটিতে টমেটোর স্পেশাল সস ব্যবহার করা হয়। সঙ্গে থাকে নানারকম সব্জি।,বিরিয়ানি
দেশ: ভারত
অন্যান্য আরও অনেক খাবার থাকলেও ভারতের ইফতারিতে প্রায়ই অনেকটা জায়গাজুড়ে থাকে বিরিয়ানি। নানানরকম মশলা, ডিম, মাংস ও সবজি দিয়ে তৈরি এই রেসিপিটি শুধু ভারত নয়, পুরো ভারতীয় উপমহাদেশে বেশ বিখ্যাত।,,মানসাফ
দেশ: জর্দান
মানসাফ মূলত ভেড়ার মাংস দিয়ে তৈরি ডিশ। দই দিয়ে অনেকটা সময় নিয়ে রান্না করা দারুণ এই মুখরোচক খাবারটি পরিবেশন করা হয় ভাত, বাদাম ও অন্যান্য উপকরণের সঙ্গে।,মাকলুবা
দেশ: ফিলিস্তিন
জিভে জল এনে দেওয়ার মতো ঐতিহ্যে ভরপুর এই খাবারটি তৈরি হয় ভাত, মাংস ও ভাজা সবজি দিয়ে। একটি পাত্রে সমস্ত উপকরণ একসঙ্গে করে রান্না করা হয় খাবারটি। তারপর পরিবেশনার সময় পাত্রটিকে উল্টে ফেলা হয়। ফলে উপরের সবগুলো উপাদান নিচে পড়ে যায়। মজার ব্যাপার হলো মাকলুবা নামের অর্থটাও উল্টে ফেলা, উপর থেকে নিচে। মূলত, খাবারের ধরনের জন্যই রেসিপিটির এমন নামকরণ।,হারিরা
দেশ: মরক্কো
সারাদিন রোজা রেখে শরীরের পুষ্টির জন্য একদম পারফেক্ট একটি খাবার হিসেবে সবচাইতে ওপরে হারিরাকে রাখাই যায়। দারণ এই স্যুপটি ডাল, মটর, ভাত ও মিট স্টক দিয়ে তৈরি করা হয়।,রমজান পিদেসি
দেশ: তুরস্ক
মজাদার এই পিটা ব্রেডটি আপনি শুধু তুরস্কেই খুঁজে পাবেন, তাও আবার শুধু রমজান মাসেই। ময়দা আর বীজ দিয়ে তৈরি এই খাবারটি শুধু ইফতারে নয়, পরিবেশন করা হয় সেহরির সময়ও।,আসিদা
দেশ: ইয়েমেন
পুরো আরব বিশ্বেই খুব সাধারণ এই ডিশটি ভিন্ন ভিন্নরূপে খাওয়া হয়। তবে ইয়েমেনে এই নরম রুটি সবচাইতে বেশি প্রচলিত। সাধারণত মুরগীর তরকারির সঙ্গে খাবারটি খাওয়া হয়। অনেক জায়গায় এটি মাখন ও মধুর সঙ্গেও খাওয়া হয়।,লাপিস লেজিট
দেশ: ইন্দোনেশিয়া
মাখন, চিনি, ডিম ও বাদামসহ নানা রকম উপাদান দিয়ে তৈরি এই ডেজার্টটি শুধু রমজানেই নয়, সারা বছর পাওয়া যায় ইন্দোনেশিয়ায়। তবে ইফতারের টেবিলে মিষ্টি উপাদানটি থাকে সব সময়ই।,এ তো গেলো বিভিন্ন দেশের ইউনিক কিছু ইফতার আইটেমের কথা। এগুলো ছাড়াও ইফতারির টেবিলে প্রতিটি দেশেই রাখা হয় ফল, খেজুর, দুধ ইত্যাদি। তো, আপনার ইফতারের টেবিলে কোনো দেশের রেসিপি ট্রাই করে দেখবেন নাকি!,"
সুস্বাদু ও পুষ্টিকর সজনে ডাঁটার উপকারিতা,"সজনে ডাঁটা অনেকের খুব প্রিয় একটি সবজি; বেশ কয়েকদিন ধরেই বাজারে উঠতে শুরু করেছে। বসন্তের শেষ থেকেই সজনে ডাঁটা বাজারে ওঠতে শুরু করে। সজনের তরকারি ও সজনে-ডাল অনেকের খুব প্রিয় একটি খাবার। তা ছাড়া সজনে পাতাকে বলা হয় সুপার ফুড।,সজনে ডাটা দিয়ে হরেক রকমের তরকারি রান্না করা যায়। সব থেকে পরিচিত রেসিপি হলো সরিষা ও আলু দিয়ে সজনের ডাঁটার ঝোল আর ডাল এবং আলু আর সজনের ডাঁটার ঝোল।,এ ছাড়া সজনে ডাটা ও বড়ির ঝোল, সজনে ডাটা ও রুই মাছের ঝোল, সজনে ডাঁটা ও চিংড়ি ঝোল, সজনে আর কুমড়ো বড়ি, সজনে-লাউ নিরামিষ, দই সজনে ডাটা, আম আলু সজনে ডাটার ঝোল ইত্যাদিও রান্না করা যায়।,শুধু সজনের ডাঁটাই নয়, সজনের পাতাও শাক হিসেবে খাওয়া যায়। সজনে ডাঁটা দিয়ে রান্না করা মজাদার তরকারি এই গরমে আমাদের তৃপ্ত করে, কিন্তু এর বিস্ময়কর স্বাস্থ্য উপকারিতা অনেকেরই অজানা। চলুন তাহলে জেনে নিই সজনে ডাঁটা এবং শাক-এর পুষ্টিগুণ ও উপকারীতা-"
যে খাবারগুলো খেতে পারেন সেহেরি-ইফতারে,"তীব্র গরমের এই সময় রোজা রেখে সুস্থ থাকাটা বেশ চ্যালেঞ্জের বিষয়। আবহাওয়ার ওপর কারও হাত না থাকলেও খাদ্যাভ্যাসের মাধ্যমে এই কঠিন সময়ে আপনি পেতে পারেন স্বস্তি ও প্রশান্তি।,এ জন্য ইফতার ও সেহেরিতে বেশকিছু খাবার এড়িয়ে চলা উত্তম। আবার কিছু খাবার খাদ্য তালিকায় রাখলে প্রায় ১৫ ঘণ্টা ধরে রোজা রাখার সময়টা কিছুটা হলেও সহজ হবে বলে আশা করা যায়। রমজানে আপনি যেসব খাবার খেতে পারেন, সেগুলো নিয়ে আজকের আয়োজন।,খেঁজুর,ইফতারে অবশ্যই খেজুর বা খোরমা খাবেন। এতে আছে শর্করা, চিনি, ক্যালসিয়াম, ম্যাগনেশিয়াম, সোডিয়াম, ফসফরাস, আয়রন, কপার, সালফার, ম্যাঙ্গানিজ, সিলিকন ও ক্লোরিন ফাইবার। যা সারাদিন রোজা রাখার পর ইফতারে খুবই দরকারি। সেহরিতেও একটি হলেও খেজুর খেতে পারেন। পাহাড়ে কিংবা ভ্রমণে দ্রুত শক্তি সঞ্চয় করতে এটি আবশ্যকীয় উপাদান হিসেবেই জানেন সবাই। প্রতিটি খেঁজুরে থাকে ৬৬ ক্যালরি শক্তি। সেহরিতে খাবারের পর দুটি খেঁজুর খেয়ে নিলে সারাদিনে অনেকটা সাপোর্ট পেয়ে যাবেন।,দই,ইফতারিতে দই বা দই চিড়া খেতে পারেন। এতে সারাদিন অভুক্ত পেটে ঠান্ডা কিছু হজমক্রিয়া সচল রাখবে। এ ছাড়া অ্যাসিডিটি নিয়ন্ত্রণেও সাহায্য করবে। প্রতি ১০০ গ্রাম দইয়ে শক্তি থাকে ২৫৭ ক্যালরি। কোষ্ঠকাঠিন্যের সমস্যা থাকলে জুস কিংবা দুধের সঙ্গে ইসুবগুল খেতে পারেন।,পর্যাপ্ত পানি বা ডাব,ইফতারের সময় একসঙ্গে অনেক বেশি পানি পান করেন অনেকে। এতে খাবার ও পানি মিলে ভেতরে এক ধরনের অস্বস্তি তৈরি করে। এতে ইফতারের পর ইবাদতে, কাজে ক্লান্তি আসে। এটা না করে ইফতারের পর থেকে সেহরীর আগ পর্যন্ত একটু পর পর ৮-১০ গ্লাস পানি খাওয়া উচিত।,গ্লুকোজ বা স্যালাইন,বেশি দুর্বল লাগলে যাদের উচ্চ রক্তচাপ কিংবা বহুমূত্রসহ, নানাবিধ জটিল রোগের সমস্যা নেই, তারা এক গ্লাস গ্লুকোজ বা স্যালাইন খেয়ে নিতে পারেন ইফতারের পর।,পর্যাপ্ত এবং সুষম খাবার,খাদ্য তালিকায় সব গ্রুপের খাবার থাকতে হবে। আমিষ, শর্করা, ফ্যাট, ভিটামিন, দুধ, দই, মিনারেলস, ফাইবার ইত্যাদি। অর্থাৎ সুষম খাবার খেতে হবে। ফাইবার সমৃদ্ধ খাবার যেমন পপকর্ন, কাঠবাদাম, ওটস, মসুরডাল, ছোলা, মটরশুঁটি, অ্যাভোক্যাডো, লাল আটা ইত্যাদি।,এগুলোতে ক্যালরি খুব কম, হজম হয় ধীরে ধীরে। তাই অনেক সময় পর ক্ষুধা লাগে। রক্তে চিনির পরিমাণও তাড়াতাড়ি বাড়ে না। সেহরিতে অনেকেই সারাদিন খাওয়া হবে না ভেবে অনেক বেশি খেয়ে ফেলেন। সেক্ষেত্রে বয়স এবং উচ্চতা অনুযায়ী ক্যালরি গ্রহণের মাত্রা অতিক্রম করে ফেলে। এতে রোজা শেষে গিয়ে দেখা যায়, পবিত্র মাহে রমজানের সময়টায় ওজন বাড়িয়ে ফেলছেন অনেকেই। সারাদিন খেতে পারবেন না বলে ইচ্ছেমতো উদরপূর্তি করে খাবেন না। পেটের এক-চতুর্থাংশ খালি রাখবেন।,কাঁচা ছোলা,ইফতারে ভাজা পোড়া না রেখে রাখতে পারেন কাঁচা ছোলা। কারণ ২৫-৩০ গ্রাম ছোলায় প্রায় ১০০ ক্যালরি থাকে। কিন্তু ফ্যাট থাকে মাত্র ৫ গ্রাম, যা কি না রক্তের চর্বি কমায়। তাই সামান্য পরিমাণ খেয়ে নিলেই অনেক শক্তি পাওয়া যায়। আবার কাঁচা ছোলা পেঁয়াজ, কাচামরিচ, শসা, টমেটো আর অল্প সরিষার তেল দিয়েও মাখিয়ে নিতে পারেন। দারূণ সুস্বাদু এই খাবারটি আপনাকে মুহূর্তেই সতেজ করে তুলবে।,ফল,ইফতারে সহজলভ্যতা অনুযায়ী ৩ থেকে ৪ রকমের ফল যেমন পেয়ারা, আপেল, তরমুজ থাকা উচিত। প্রতি ১০০ গ্রাম হিসেবে এদের রয়েছে যথাক্রমে ৬৮, ৪৫ ও ৩০ ক্যালরি। শাক সবজির ক্ষেত্রেও রান্না ও সেদ্ধ মিলিয়ে খাওয় উচিত।,এ ছাড়া শাক-সবজি আর ফল মিলিয়ে পছন্দের কোনো সালাদ তৈরি করে নিতে পারেন স্বাদ অনুযায়ী। রঙিন ফলগুলো ইফতার আয়োজনে ফলের প্রয়োজন মেটানোর পাশাপাশি বিভিন্ন রং মানুষের ক্ষুধা, আকষর্ণ এবং মনকেও ইতিবাচকভাবে প্রভাবিত করে। তবে ফল এভাবে খাওয়ার সুযোগ না থাকলে জুস করেও খেতে পারেন। বিশেষ করে, কলা, বাঙ্গি, পেঁপে কিংবা আনারস।,প্রোটিন,খাবারে যাতে প্রোটিনের ঘাটতি না হয় সেজন্য ইফতার বা সেহরিতে চর্বিযুক্ত মাছ, চামড়াসহ মুরগির তরকারিও খেতে পারেন। যাদের গরুর মাংসে বিধিনিষেধ নেই তারা চর্বিযুক্ত গরুর মাংস খেতে পারেন। তবে প্রতিবেলা মাংস না খেয়ে একবেলা মাছ খেতে চেষ্টা করুন।,রমজানের পরিশুদ্ধি কেবল ধর্মপালনেই নয় বরং জীবনাচরণেও। আর রমজানে প্রত্যাশা ও প্রাপ্তির মেলবন্ধনে প্রয়োজন পূর্ব প্রস্তুতি। তাই আগে থেকেই এসব ভেবে মনকেও প্রস্তুত রাখলে, মাহে রমজানের পুরো মাসটাই সহজ এবং সুন্দর হবে আশা করা যায়।"
রোজায় ওজন কমাতে কেমন হবে ডায়েট প্ল্যান,"অতিরিক্ত ওজন শরীরের রোগ প্রতিরোধ ক্ষমতা কমিয়ে দেয়। একইসঙ্গে শরীরের স্বাভাবিক কার্যক্রম ব্যাহত করে। ওজন নিয়ন্ত্রণে ব্যায়াম ও সঠিক ডায়েট অতি জরুরি। রোজার মাসের ডায়েট বছরের অন্যান্য সময়ের তুলনায় অনেকটাই আলাদা হয়।,যারা বছরের অন্য সময় কোনো একটি ডায়েট প্ল্যান মেনে চলেন, তাদের জন্য রমজান মাসে একই প্ল্যান মেনে চলা সম্ভব হয় না। আবার অনেকে মনে করেন, রোজার মাসে আলাদা ডায়েট প্ল্যান দরকার নেই। সারাদিন না খেয়ে থাকার কারণে এমনিতেই ওজন কমে যাবে। কিন্তু এটি ভুল ধারণা। আমরা সাধারণত ৩ বেলা খাই। রোজার সময়ও ইফতার, রাত আর সেহেরি মিলিয়ে ৩ বেলাই কিন্তু খাচ্ছি।,এ ছাড়া, রোজার সময় সারাদিন না খেয়ে থেকে আমরা সেহেরি ও ইফতারে অতিরিক্ত খেয়ে ফেলি। ফলে হিসেব করলে অন্য সময়ের চেয়ে খাওয়া আরও বেশি হয়ে যায়। ফলে ওজন কমার বদলে বেড়ে যায় অনেকের।,রোজার মাসে কীভাবে ডায়েট প্ল্যান করলে ওজন কমানো সম্ভব হবে, চলুন সে বিষয়ে জেনে নেওয়া যাক।,সেহেরি,রমজানের গুরুত্বপূর্ণ সময় হচ্ছে সেহেরি। সারাদিন আপনার শরীরে শক্তি যোগান দেওয়ার জন্য কী কী আইটেম সেহেরিতে থাকতে হবে, তা নির্ধারণ করে নিতে হবে। অনেকেই রাতে অনেক বেশি খাবার খেয়ে সেহেরিতে খেতে চান না। আবার অনেকে সারাদিন না খেয়ে থাকতে হবে ভেবে সেহেরিতে অতিরিক্ত খাবার খেয়ে ফেলেন। কিন্তু সুস্থ থাকার জন্য ও ওজন নিয়ন্ত্রণের জন্য এর কোনোটিই সঠিক পদ্ধতি নয়।,সেহেরিতে প্রোটিন, আয়োডিন ও ভিটামিন সমৃদ্ধ খাবার, যেমন ফল, সেদ্ধ সবজি, সবজি সালাদ, দুধ বা টক দই, ভাত বা রুটি, মাছ বা মুরগির মাংস বা ডিম ও ডাল খাওয়া যেতে পারে। এগুলো খেতে হবে পরিমিত পরিমাণে।,অতিরিক্ত তেল, মশলা ও লবণযুক্ত খাবার শরীরে পানিস্বল্পতা তৈরি করে। এতে সারাদিন পানি পিপাসা হয়। পানির অভাবে শরীরের কোষ সাধারণ কার্যক্ষমতা হারায়। তাই অতিরিক্ত তেল-মশলাযুক্ত খাবার এড়িয়ে চলতে হবে।,ইফতার,ইফতারের সময় একবারে সারাদিনের খাবার খেয়ে ফেলা যাবে না। এতে শরীরের উপকারের থেকে অপকার বেশি হয়। সাধারণত শরীর কাজ করে ক্যালরির ওপর নির্ভর করে। পর্যাপ্ত পরিমাণ ক্যালরি পেলে শরীর তা থেকেই শক্তি সঞ্চয় করে। যদি অতিরিক্ত পরিমাণ ক্যালরি শরীরে দেওয়া হয়, তাহলে তা শরীর জমা করে রাখে। পরে এই ক্যালরি শরীরে চর্বি আকারে জমা হয়, যা শরীরে বাড়তি ওজন যোগ করে।,তাই ইফতারে কোনোভাবেই পেট ভর্তি করে খাবার খাওয়া যাবে না। লেবুর শরবত, একটি খেজুর, সালাদ, টক দই, মৌসুমি ফলমূল বা জুস দিয়ে ইফতার সেরে ফেলুন। যাদের ডায়াবেটিস আছে, তারা চিনি ছাড়া লেবুর শরবত বানিয়ে খাবেন। ভাজাপোড়া থেকে একদমই দূরে থাকবেন। বেশি ভাজাপোড়া খেলে বদহজম, বমি, গ্যাস হতে পারে।,রাতের খাবার,রোজার মাসে অনেকেই রাতের খাবার খেতে চান না। তবে রাতের খাবার বাদ দেওয়া উচিত না। রাতে খেলে শরীরের পুষ্টির মাত্রা ঠিক থাকে এবং শরীর পরিমিত ক্যালরি পায়। ইফতারে পরিমাণ মত খেলে রাতের খাবার অবশ্যই দরকার হবে।,রাতের খাবারের জন্য হালকা খাবার বেশি উপযুক্ত। এমনিতেও রাতে খুব স্বল্প পরিমাণ খাওয়ার পরামর্শ দেওয়া হয়। তবে রমজান মাসে ওজন কমানোর জন্য এ ব্যাপারে আরও সচেতন থাকতে হবে। রাতের খাবারে দুধ, একটি রুটি বা অল্প পরিমাণ ভাত, এক পিস মাছ বা মাংস বা একটি ডিম, লাচ্ছি বা পনির, টক দই, শাকসবজি ইত্যাদি খাওয়া যেতে পারে।,রমজানে সুস্থ থাকতে পানির একটি বড় ভূমিকা আছে। ইফতার থেকে সেহরি পর্যন্ত প্রচুর পরিমাণে পানি পান করতে হবে।"
কাঁচা আম-পুদিনার ঠান্ডাই,"প্রচণ্ড গরমে স্বস্তি পেতে মানুষ ঠান্ডা কিছু খেতে পছন্দ করে। চলছে আমের মৌসুম। তাই ঠান্ডা কিছুটা যদি হয় কাঁচা আমের তৈরি তাহলে তো কথায় নেই।,কাঁচা আমের টক টক স্বাদ আর পুদিনাপাতার সুগন্ধ মেশানো ঠান্ডা সরবত আপনাকে এনে দেবে স্বস্তি।,উপকরণ,মাঝারি সাইজের দুটি কাচা আম, কচি পুদিনাপাতা আধা কাপ, চিনি পরিমাণ মতো, বিট লবণ আধা চা চামচ, কাঁচা মরিচ একটি, লেবুর রস এক টেবিল চামচ, লবণ পরিমাণ মতো, বরফের টুকরো ৬টি, পানি দেড় গ্লাস। চাইলে স্বাদ অনুযায়ী কম-বেশি দেওয়া যেতে পারে।,প্রস্তুত প্রণালী,আম টুকরো করে পেস্ট করে নিন। এবার সব উপকরণ আমের সঙ্গে মিশিয়ে ব্লেন্ড করে নিন। গ্লাসে ঢেলে লেবুর রস ছড়িয়ে, বরফ টুকরো ঢেলে দিন। এরপর পরিবেশন করুন ঠান্ডাই। খেলে শরীরের ক্লান্ত ভাব কমিয়ে সতেজ করে তুলবে।"
তেল ছাড়াই রান্না,"বাজারে রান্নার তেলের চড়া দাম। তবে চিন্তার কিছু নেই। তেল ছাড়া রান্না করা যায় এমন মজার কিছু রেসিপি নিয়ে আামাদের এই আয়োজন।,কাঁচা কলার টিকিয়া,উপকরণ,কাঁচা কলা ৪টি, আলু মাঝারি ২টি, মাংস কিমা আধা কাপ, পেঁয়াজ মিহি কুঁচি আধা কাপ, মরিচ গুঁড়ো আধা চা চামচ, আদা রসুন বাটা আধা চা চামচ, জিরা গুড়ো আধা চা চামচ, গরম মসলা গুড়ো আধা চা চামচ, লবন স্বাদমতো, কাবাব মসলা আধা চা চামচ, ধনে পাতা এক মুঠো।,প্রস্তুত প্রণালী,কাঁচা কলা ও আলু সেদ্ধ করে চটকে নিন। মাংস কিমার সঙ্গে সব মসলা মেখে অল্প পানি সহ চুলায় দিয়ে পানি শুকিয়ে নিন। এবার এই মিশ্রণের সঙ্গে কাঁচা কলা ও আলুর মিশ্রন ভালো ভাবে মিশিয়ে নিন। এরপর ধনে পাতা ও লবন মেশান। গোল গোল কাবাবের আকার বানিয়ে ননস্টিক প্যানে সেঁকে নিন।,সস বা চাটনি সহ পরিবেশন করুন।,সবজির সু্প,উপকরণ,গাজর, পেঁপে, ব্রকলি, ফুলকপি ও টমেটো টুকরো আধা কাপ করে, পেঁয়াজ গোল করে কাটা ১টি, পালং শাক ১ কাপ, লবন স্বাদমতো, কাঁচা মরিচ ২টি, সয়াসস ১ চা চামচ, গোল মরিচ গুঁড়ো আধা চা চামচ, আদা কুচি আধা চা চামচ, কর্নফ্লাওয়ার ১ চা চামচ। পানি পরিমাণ মতো।,প্রস্তুত প্রণালী,টুকরো করে কাটা সবজিগুলো পরিমান মতো পানি দিয়ে লবন ছিটিয়ে সেদ্ধ হতে দিন। সবজি সেদ্ধ হয়ে এলে আদা কুচি, পেঁয়াজের রিং, কাঁচামরিচ এবং পালং শাক যোগ করে নাড়ুন। সয়াসস দিন। কর্নফ্লাওয়ার গুলে দিন। মিনিট পাচেক পর গোল মরিচ গুঁড়ো ছিটিয়ে নামিয়ে নিন। সবজি গুলো যেন গলে না যায়, সেদিকে বিশেষ নজর দিতে হবে।,সুপের বাটিতে গরম গরম পরিবেশন করুন।,আলুটিকি বার্গার,উপকরণ,আলু বড় সাইজের ২টি, মাংস কিমা ১ কাপ, আদা রসুন বাটা ১ চা চামচ করে, জিরা গুড়ো আধা চা চামচ, শুকনো মরিচ গুঁড়ো আধা চা চামচ, পেয়াজ কুচি ১ টেবিল চামচ, গরম মসলা গুড়ো আধা চা চামচ, লবন স্বাদ মতো, পেয়াজ রিং করে কাটা ১টি, চিলি মেয়োনিজ পরিমান মতো, লেটুস পাতা, স্লাইস চিজ, বার্গার বান প্রয়োজন মতো।,প্রস্তুত প্রণালী,আলু টুকরো করে সেদ্ধ হতে দিন। আলু সেদ্ধ হয়ে আসতে থাকলে মাংস কিমা, আদা, রসুন, জিরা, পেঁয়াজ কুচি ও গরম মসলা গুড়ো দিয়ে নাড়ুন। পানি শুকিয়ে নামান। এবার লবন, শুকনো মরিচ গুঁড়ো দিয়ে ভালো ভাবে চটকে নিন। প্যান গরম করে গোল গোল কাবাব বানিয়ে উল্টেপাল্টে সেঁকে নিন। এখন বার্গার বানে চিলি মেয়োনিজ মাখিয়ে আলু টিকি বসান। সঙ্গে লেটুস, পেঁয়াজের রিং এবং চিজ দিয়ে মজার এই বার্গার তৈরি করুন।,এরপর পছন্দমতো সাজিয়ে পরিবেশন করুন।"
গাজরের হালুয়া তৈরির সহজ উপায়,"পবিত্র শবে বরাতে ইবাদতের পাশাপাশি পরিবার পরিজন নিয়ে খাওয়াদাওয়ার রেওয়াজ বেশ পুরনো। এদিন বিভিন্ন ধরনের খাবারের আয়োজন করা হলেও প্রধান পদ হিসেবে থাকে হালুয়া। নানা রকমের হালুয়া তৈরি করে পাঠানো হয় প্রতিবেশীদের বাড়িতেও, যা সম্প্রীতির অনন্য দৃষ্টান্ত।,প্রতিবছর একই উপাদান দিয়ে হালুয়া তৈরি না করে আনতে পারেন কিছুটা ভিন্নতা। তাই শবে বরাত উপলক্ষে গাজরের হালুয়া তৈরির রেসিপি দেওয়া হলো।,উপকরণ,গাজর কুচি ২ কাপ, ঘি ২ টেবিল চামচ, চিনি স্বাদ অনুযায়ী, বাদাম কুচি ২ টেবিল চামচ, গুড়ো দুধ ২ টেবিল চামচ ও ১ কাপ তরল দুধ।,প্রস্তুত প্রণালী,একটি হাড়িতে গাজর কুচি তরল দুধে ঢেলে সেদ্ধ করুন। একটি প্যান বা কড়াইয়ে ঘি গলিয়ে নিন। এবার এলাচ দারুচিনি দিয়ে সেদ্ধ গাজর ঢেলে নাড়তে থাকুন। ভালোভাবে মিশিয়ে চিনি দিয়ে নাড়ুন। চিনি গলে ঘন হয়ে আসতে থাকলে গুঁড়োদুধ ছিটিয়ে নাড়তে থাকুন। এবার বাদাম কুচি ছড়িয়ে নামিয়ে নিন। তৈরি হয়ে গেল গাজরের হালুয়া।,এরপর পছন্দমতো সাজিয়ে পরিবেশন করুন।,"
বয়সভেদে ডায়েট,"ডায়েট শব্দটা শুনলেই অনেকে ভয় পেয়ে যান। অনেকে ভাবেন, ডায়েট মানেই ওজন কমানো। শব্দটা শুনলেই অনেকের চোখের সামনে ভেসে ওঠে শশা, টমেটো, গাজরের সালাদ, কিংবা সেদ্ধ সবজি, মশলা ছাড়া খাবার।,আসলে কিন্তু তা নয়। ডায়েট মানেই কম খাওয়া, পছন্দের খাবার পুরোপুরি বাদ দেওয়া বা মন চাইলেও বিশেষ খাবার এড়িয়ে চলা নয়।,ডায়েট নিয়ে ইব্রাহিম জেনারেল হাসপাতালের উপপ্রধান পুষ্টিবিদ ফারজানা আনজিন দ্য ডেইলি স্টারকে বলেন, 'অনেকেই মনে করেন ডায়েট মানেই ওজন কমানো। এটা সম্পূর্ণ ভুল ধারণা। ব্যক্তির ওজন, উচ্চতা, কাজের ধরন, রোগের প্রকৃতির ওপর ভিত্তি করে সুস্থ থাকার জন্য যে খাবার পরিকল্পনা করা হয় তাকেই বলা হয় ডায়েট৷ এই পরিকল্পিত খাবারকে যখন আবার সারাদিনে ৫ থেকে ৬ বারে ভাগ করে তালিকা করে দেওয়া হয় তাকেই বলা হয় ডায়েট চার্ট।',প্রয়োজন অনুযায়ী প্রতিদিন খাবারে সুষম পুষ্টি বজায় রাখা উচিৎ। ব্যক্তিভেদে খাবারের পরিমাণ আলাদা হলেও সেটা হবে তার একদিনের জন্য যথেষ্ট। সেক্ষেত্রে কারো ডায়েটে খাবার কমাতে কিংবা বাড়াতে হতে পারে।,একজন মানুষের শরীরের প্রতিদিনের চাহিদা অনুযায়ী ক্যালরি হিসাব করে খাদ্য তালিকা তৈরি করাই হচ্ছে মূলত ডায়েট। ক্যালরির হিসাবটি হয় বয়স, উচ্চতা, লিঙ্গ, শরীরের অবস্থা ও জীবনযাপনের ওপর নির্ভর করে। ব্যক্তিভেদে শরীরের চাহিদার চেয়ে অতিরিক্ত ক্যালরি গ্রহণ করলে তার ওজন বৃদ্ধি পেতে পারে। আবার চাহিদার চেয়ে কম ক্যালরি গ্রহণ করলে ওজন কমে যাওয়ার সম্ভাবনা থাকে।,সাধারণত একজন প্রাপ্তবয়স্ক নারীর প্রতিদিন ১ হাজার ৬০০ থেকে ২ হাজার ৪০০ ক্যালরি গ্রহণ করা উচিত। পুরুষদের ক্ষেত্রে যা ২ হাজার থেকে ৩ হাজার। শিশুদের ক্ষেত্রে ক্যালরি গ্রহণের পরিমাণ হতে হবে প্রতিদিন প্রায় ১ হাজার। ১৬ থেকে ১৮ বছর বয়সীদের ৩ হাজার ২০০ এবং ১৯ থেকে ২৫ বছর বয়সীদের জন্য ২ হাজার থেকে ২ হাজার ২০০ ক্যালরি প্রয়োজন।,তবে এই পরিমাণ ব্যক্তিভেদে শারীরিক অবস্থা, প্রতিদিনের জীবনযাপনের ধরন, সারাদিনে পরিশ্রমের পরিমাণ ইত্যাদির ওপর নির্ভর করে কিছুটা কম বা বেশি হতে পারে।,বয়সভেদে একজন নারী বা পুরুষের শরীরের পুষ্টি উপাদানের চাহিদাও ভিন্ন। একজন মেয়ের কৈশোরে বিভিন্ন হরমোনের পরিবর্তন হয় এবং সেই সঙ্গে শারীরিক গঠনেও আসে নানা পরিবর্তন। এই সময় তার শরীরে বাড়তি আয়রন গ্রহণের প্রয়োজন হয়। তাই কৈশোরে মেয়েদের ডায়েটে সঠিক পরিমাণ আয়রন রাখা জরুরি।,আবার ২০ থেকে ৩০ বছর বা ৩০ উর্ধ্ব নারীর অন্যান্য পুষ্টি উপাদানের সঙ্গে বাড়তি ক্যালসিয়াম ও ফলিক এসিড প্রয়োজন হয়। এই সময় অনেক নারী মা হন বা মা হওয়ার প্রস্তুতি নেন। ফলিক অ্যাসিড গর্ভাবস্থার জন্য অত্যন্ত গুরুত্বপূর্ণ।,৪০-৫০ বছর বয়সে সাধারণত নারীদের মেনোপজ হতে শুরু করে। এই সময় শরীরে আয়রনের অভাব হয় এবং বিপাক ক্রিয়াও ধীর হয়ে যায়। ফলে ওজন বৃদ্ধি পাওয়ার একটা সম্ভাবনা থাকে। তাই এই সময় প্রয়োজনীয় আয়রন এবং প্রোটিন সমৃদ্ধ খাবার গ্রহণ করা প্রয়োজন।,৫০ উর্ধ্ব নারীদের ভিটামিন বি৬, ভিটামিন বি১২ এবং ফলিক অ্যাসিডের প্রয়োজন হন। এ ছাড়া হাড়ক্ষয় হতে থাকায় তাদের জন্য বাড়তি ক্যালসিয়াম ও ভিটামিনও প্রয়োজন। মেনোপজের পরে যদি লিভার ম্যাগনেসিয়াম সঠিকভাবে শোষণ করতে সক্ষম না হয় তবে ম্যাগনেসিয়াম গ্রহণও প্রয়োজন।,একজন কর্মজীবী পুরুষের তার প্রতি কেজি ওজনের জন্য অন্তত ২৫ থেকে ৩০ ক্যালোরি গ্রহণ করতে হয়। তবে পরিশ্রম, শারীরিক কাঠামো, ওজন, উচ্চতা, বয়সভেদে এই হিসাবে কিছুটা ভিন্নতা আসতে পারে। সাধারণত পুরুষের জন্য ক্যালোরি ১ হাজার ৬০০ থেকে ২ হাজার ২০০ হয়ে থাকে।,প্রতি কেজি ওজনের জন্য একজন পুরুষকে কমপক্ষে ১ থেকে ১ দশমিক ২ গ্রাম প্রোটিন গ্রহণ করতে হয়। পেটে সহ্য হলে রাতে ১ গ্লাস দুধ খাওয়া উচিত। এতে শারীরিক ও মানসিক স্বাস্থ্য ভালো থাকবে এবং ভবিষ্যতে হাড়ের সমস্যা প্রতিরোধ করা সম্ভব হবে।,স্ট্রোক হওয়া, রক্তের কোলেস্টেরল ও ইউরিক এসিড বেড়ে যাওয়া এবং এসিডিটির অন্যতম কারণ বাইরের ফ্যাটি খাবার। তাই সুস্থ থাকতে বাইরের খাবার যতটা সম্ভব এড়িয়ে চলতে হবে এবং ভালো চর্বি, যেমন তৈলাক্ত মাছ, বাদাম, দুধ, ডিম খেতে হবে।,প্রতিদিনের খাবার গ্রহণের সময় এসব তথ্য মাথায় রাখলে সুস্থ, সবল ও প্রাণোজ্জ্বল জীবন ধারণ সম্ভব।,নুসরাত জাহান, পুষ্টিবিদ"
শীতের পিঠা,"শীত শেষের দিকে। শেষ সময়ে শীতের আমেজ পূর্ণ করে নিতে পিঠার বিকল্প নেই।,ঘরেই তৈরি করে নিতে পারেন সহজ কিছু পিঠা। সেগুলোর রেসিপি নিয়েই আজকের আয়োজন।,মালাই গুড়ের ভাপা পিঠা,উপকরণ,২ কেজি চালের গুড়ো, লবণ ১ চা চামচ, পানি বা দুধ পরিমাণ মতো, গুড় কুচি প্রয়োজন মতো, নারকেল কোড়া ২ কাপ, মালাই পরিমাণ মতো।,প্রস্তুত প্রণালি,চালের গুড়ো একটি ছড়ানো পাত্রে নিয়ে পরিমাণ মতো পানি বা দুধ মিশিয়ে নিন যেন চালের গুড়ো ভেজা ভেজা থাকে। হাতে মেখে ঝরঝরে করে চালনি দিয়ে চেলে নিন। চুলায় ভাপা পিঠা তৈরির হাড়িতে পরিমাণ মতো পানি গরম হতে দিন। পাতলা কাপড় টুকরো করে ভিজিয়ে চিপে নিন। পিঠা তৈরির জন্য ছোট বাটিতে চালের গুড়ো ছড়িয়ে নিয়ে এর ওপর গুড় কুচি, নারকেল আর মালাই দিন। এরপর চালের গুড়োর আরেকটি প্রলেপ দিয়ে পাতলা ভেজা কাপড় দিয়ে ঢেকে দিন। এবার পিঠার বাটি কাপড়সহ উল্টো করে গরম পানির হাড়িতে বসান। বাটি সাবধানে তুলে কাপড় দিয়ে ঢেকে তার ওপর ঢাকনা দিন। ২ থেকে ৩ মিনিট পর নামিয়ে নিন। তৈরি হয়ে গেছে গরম ভাপা পিঠা।,পাটিসাপটা পিঠা,উপকরণ,১ কাপ ময়দা, ২ কাপ চালের গুড়ো, ২টি ডিম, গলানো গুড় আধা কাপ, লবণ ১ চিমটি, পানি পরিমাণ মতো, তেল পরিমাণ মতো।,পুর তৈরির জন্য নারকেল বাটা আধা কাপ, সুজি ১ কাপ, ঘন দুধ আধা কেজি, গুড় বা চিনি সাধ্যমতো, এলাচ গুড়ো আধা চা চামচ।,প্রস্তুত প্রণালি,একটি বাটিতে ডিম, চালের গুড়ো, ময়দা, লবণ, গুড় পরিমাণ মতো পানি দিয়ে মিশিয়ে পিঠার গোলা তৈরি করুন।,একটা প্যানে সুজি ভাজুন। লালচে হয়ে এলে ঘন দুধ, গুড় বা চিনি মিশান। ঘন হয়ে আসতে থাকলে নারকেল বাটা আর এলাচ গুড়ো ছিটিয়ে নেড়ে নামিয়ে রাখুন।,মাঝারি প্যান গরম করে তেল ব্রাশ করুন। পিঠার গোলা নেড়ে প্যানে দিয়ে ছড়িয়ে দিন। রুটি হয়ে এলে চামচে পুর নিয়ে রুটির পাশে লম্বা করে দিয়ে পাটি সাপটা ভাজ করুন। এভাবে বাকি পিঠা তৈরি করুন।,নকশি পিঠা,উপকরণ,চালের গুড়ো আধা কেজি, লবণ ১ চিমটি, চিনির সিরা বা গুড়ের সিরা পরিমাণ মতো, ভাজার জন্য তেল।,প্রস্তুত প্রণালি,চালের গুড়ো ভালো ভাবে চেলে নিতে হবে। এবার ছোট হাড়িতে পরিমাণ মতো পানি গরম করে লবণ ছিটিয়ে দিন। পানি ফুটে উঠলে চুলা বন্ধ করে চালের গুড়ো ঢালুন। অল্প তেল দিয়ে পিঠার ডো তৈরি করে ভেজা কাপড়ে ঢেকে রাখুন কিছু সময়।,এবার বড় বড় সাইজের লেচি কেটে মোটা করে রুটি বেলুন। এভাবে রুটির থেকে বিভিন্ন ডিজাইনে পিঠা কেটে ইচ্ছে মতো ডিজাইন করুন। পিঠা ডুবো তেলে ভাজা হলে গুড় বা চিনির সিরা ছড়িয়ে পরিবেশন করুন।,ভাপা পুলি পিঠা,উপকরণ,ডো তৈরির জন্য চালের গুড়ো ২ কাপ, ময়দা ১ কাপ, লবণ ১ চিমটি, তেল পানি পরিমাণ মতো।,পুর তৈরির জন্য নারকেল বাটা ২ কাপ, ঘন দুধ ১ কাপ, গুড় ১ কাপ।,প্রস্তুত প্রণালি,পানি গরম করে লবণ ছিটিয়ে দিন। এবার চালের গুড়ো আর ময়দা মিশান। নামিয়ে হাতে তেল মেখে ডো তৈরি করে বাটিতে ভেজা কাপড় দিয়ে ঢেকে রাখুন।,চুলায় প্যান বসিয়ে দুধ আর নারকেল দিয়ে নাড়ুন। ঘন হয়ে আসতে থাকলে গুড় দিয়ে নেড়ে নামিয়ে নিন।,পিঠার ডো থেকে গোল গোল বল ভাগ করে ছোট ছোট রুটি তৈরি করুন। রুটির মাঝে নারকেল পুর দিয়ে পুলি পিঠার সেইপ ডিজাইন করুন। স্টিমার বা রাইস কুকারে স্টিম করুন। তৈরি হয়ে গেলে গরম গরম পরিবেশন করুন।,ঝিনুক বা খেজুর পিঠা,উপকরণ,ময়দা ১ কাপ, চালের গুড়ো ২ কাপ, চিনি বা গুড়ের সিরা পরিমাণ মতো। নকশা করার জন্য চিরুনি। পিঠা ভাজার জন্য পরিমাণ মতো তেল।,প্রস্তুত প্রণালি,ময়দা আর চালের গুড়ো চালনির সাহায্যে চেলে নিন। গরম পানি দিয়ে ভালো ভাবে মেখে পিঠার ডো তৈরি করুন। ছোট লেচি কেটে  লম্বা করে বেলে চিরুনির দাতে বসিয়ে হাতে চেপে ডিজাইন করুন। গরম তেলে ভাজা হলে গুড় বা চিনি র সিরা ছড়িয়ে দিন।"
ভালোবাসার আয়োজন,"করোনা মহামারিতে ঘরের বাইরে যাওয়া মানেই নিজের ও পরিবারের জন্য বাড়তি ঝুঁকি তৈরি করা। তাই ভালোবাসার দিনটিকে সবাই মিলে উপভোগ করতে পারেন ঘরেই মজার ডেজার্ট তৈরি করে।,চিজ কেক উইথ ডার্ক চকোলেট সস,উপকরণ,ডিমের কুসুম ৪টি, চিনি ১০০ গ্রাম, চিজ ১০০ গ্রাম, ডাবল ক্রিম ১০০ গ্রাম, লেবুর রস ২ টেবিল চামচ, ভ্যানিলা এসেন্স আধা চা চামচ।,প্রস্তুত প্রণালি,একটি পাত্রে ডিম থেকে কুসুম আলাদা করে এর সঙ্গে চিনি মিশিয়ে নিন। হালকা গরম পানি দিয়ে বিট করুন ভালোভাবে। এবার এই মিশ্রণে চিজ মিশিয়ে নিন। ভ্যানিলা এসেন্স ও লেবুর রসের সঙ্গে ক্রিম মিশিয়ে নিন। এবার চিজের মিশ্রণে ক্রিম মিলিয়ে কেক মোল্ডে ঢালুন। এর ওপরে ডার্ক চকোলেট সস ঢেলে ডিপ ফ্রিজে রাখুন। কেক জমে গেলে সাজিয়ে পরিবেশন করুন।,রেড ভেলভেট কাপ কেক,উপকরণ,ডিম ৪টি, চিনি গুড়ো আধা কাপ, ময়দা ১ কাপ, কোকো পাউডার আধা কাপ, ক্রিম ১ কাপ, ক্রিম চিজ আধা কাপ, সুগার সিরাপ পরিমাণ মতো, ফ্রুট কালার পরিমাণ মতো, ভিনেগার ১ চা চামচ, বেকিং পাউডার আধা চা চামচ, গলানো বাটার আধা কাপ।,প্রস্তুত প্রণালি,ডিম ফেটে তাতে চিনি, বাটার, ময়দা, কোকো পাউডার ও বেকিং পাউডার মিশিয়ে নিন। এরপর এতে ভিনেগার, সুগার সিরাপ আর ফ্রুট কালার মিশিয়ে নিন। এবার কাপ কেক মোল্ডে ব্যাটার ঢালুন। কেক বেক হতে থাকলে ক্রিম আর ক্রিম চিজ একসঙ্গে বিট করুন। কেক হলে ঠাণ্ডা করুন। এবার এতে ক্রিম দিয়ে সাজিয়ে পরিবেশন করুন।,ব্রাউনি হার্ট,উপকরণ,বাটার ১ কাপ, চিনি দেড় কাপ, ভ্যানিলা এসেন্স ১ চা চামচ, চকোলেট গুড়ো ১ কাপ, ডিম ৪টি, ময়দা ১ কাপ, কোকো পাউডার আধা কাপ, বাদাম কুচি ২ টেবিল চামচ।,প্রস্তুত প্রণালি,চকোলেট ও বাটার একসঙ্গে গলিয়ে নিন। ডিম ফেটে এর মধ্যে সব উপকরণ দিয়ে বিট করুন। এ মিশ্রণে গলানো চকোলেট বাটার মিশিয়ে নিন। বাদাম কুচি মিলিয়ে কেক মোল্ডে ঢালুন। বেক করে এটি হার্টের আকৃতিতে কেটে সাজিয়ে নিন পছন্দ মতো।,নাট টফি,উপকরণ,বাদাম গুড়ো ১ কাপ, চকোলেট গুড়ো আধা কাপ, কনডেমন্ড মিল্ক ১ কৌটো, চিনি ১ কাপ, নারকেল কোরানো ২ কাপ, এলাচ গুড়ো আধা চা চামচ, বাটার ১ টেবিল চামচ।,প্রস্তুত প্রণালি,একটি পাত্রে বাটার ব্রাশ করে রাখুন। চুলায় হাড়িতে বাদাম গুড়ো ছাড়া বাকি সব উপকরণ একসঙ্গে মিশিয়ে হালকা আঁচে নাড়তে থাকুন। আঠালো হলে নামিয়ে বাটার ব্রাশ করা পাত্রে ছড়িয়ে দিন। বাদাম আর চকোলেট গুড়ো মিশ্রণের ওপর ছড়িয়ে দিন। ঠাণ্ডা হলে এটি ছোট ছোট টুকরো করে নিন।"
টমি মিয়া’স কাচ্চি বিরিয়ানি চ্যালেঞ্জ বাংলাদেশ,"বাংলাদেশে রন্ধনশিল্পের জনপ্রিয় ও পরিচিত একটি নাম আন্তর্জাতিক খ্যাতিসম্পন্ন শেফ টমি মিয়া। সম্প্রতি তিনি বাংলাদেশে টমি মিয়া'স কাচ্চি বিরিয়ানি চ্যালেঞ্জ শীর্ষক রান্নার প্রতিযোগিতা আয়োজনের ঘোষণা দিয়েছেন।,গত ২৪ জানুয়ারি এক ভার্চুয়াল আলোচনা ও সংবাদ সম্মেলনের মাধ্যমে এই প্রতিযোগিতার ঘোষণা দেওয়া হয়। এতে সঞ্চালকের ভূমিকায় ছিলেন সায়ের মাহবুব।,সংবাদ সম্মেলনে লন্ডন থেকে অংশ নেন টমি মিয়া এবং বাংলাদেশ থেকে যোগ দেন টমি মিয়া'স হসপিটালিটি ম্যানেজমেন্ট ইনস্টিটিউটের ব্যবস্থাপনা পরিচালক তাজুল ইসলাম, টমি মিয়ার মার্কেটিং উপদেষ্টা ও পরামর্শক এস এম আলী জাকের সজীব, কলকাতা থেকে টমি মিয়ার ডিজিটাল মার্কেটিং পার্টনার শুভংকর এবং বাংলাদেশের বিভিন্ন গণমাধ্যমের প্রতিনিধি।,এ সময় টমি মিয়া'স কাচ্চি বিরিয়ানি চ্যালেঞ্জ প্রতিযোগিতার খুঁটিনাটি উপস্থাপন করা হয় এবং এ বছরের শেষের দিকে 'টমি মিয়া'স ইন্টারন্যাশনাল শেফ অফ দ্য ইয়ার প্রতিযোগিতা আয়োজনের পরিকল্পনা ও প্রস্তুতির বিষয়ে আলোচনা হয়।,কাচ্চি বিরিয়ানি চ্যালেঞ্জে যারা অংশ নিতে চান, তাদেরকে নাম, মোবাইল নম্বর, ঠিকানাসহ নিজের কাচ্চি বা বিরিয়ানি রান্নার ২ থেকে ৫ মিনিটের ভিডিও, রান্না শেষে খাবারের একাধিক ছবি ও রেসিপি ই-মেইলের মাধ্যম পাঠাতে হবে contest.tmkbc@gmail.com ঠিকানায়।,আগামী ২০ ফেব্রুয়ারি পর্যন্ত এ প্রতিযোগিতায় অংশ নেওয়া যাবে।,অংশগ্রহণকারীদের মধ্যে থেকে বাছাইকৃত ১০ জনকে নিয়ে আগামী ২৮ ফেব্রুয়ারি ঢাকায় অনুষ্ঠিত হবে প্রতিযোগিতার চূড়ান্ত পর্যায়। সেখানে প্রধান বিচারক হিসেবে উপস্থিত থাকবেন টমি মিয়া।,প্রতিযোগিতায় ১ম, ২য় ও ৩য় স্থান অধিকারীদের যথাক্রমে ৩০ হাজার, ২০ হাজার ও ১০ হাজার টাকা নগদ অর্থ পুরস্কার দেওয়া হবে। এ ছাড়াও তাদের জন্য থাকবে গিফট হ্যাম্পার। বাড়তি সুবিধা হিসেবে ১ম পুরস্কার জয়ী ব্যক্তি এ বছরের শেষের দিকে অনুষ্ঠিত হতে যাওয়া 'টমি মিয়াস ইন্টারন্যাশনাল শেফ অফ দ্য ইয়ার' প্রতিযোগিতায় অংশ নেওয়ার সুযোগ পাবেন। প্রতিযোগিতার চূড়ান্ত পর্যায়টি একটি বেসরকারি টিভি চ্যানেলে সম্প্রচার করা হবে।,করোনা সংক্রান্ত সব সরকারি বিধিনিষেধ মেনে এ প্রতিযোগিতার আয়োজন করা হয়েছে। এর সার্বিক ব্যবস্থাপনায় থাকবে টমি মিয়া'স হসপিটালিটি ম্যানেজমেন্ট ইনস্টিটিউট।"
শীতে ত্বক সুস্থ রাখতে যা খাবেন,"ত্বকের সুস্থতা শুধু ত্বকের যত্নে নয় প্রতিদিনের খাদ্যাভ্যাসের ওপরও নির্ভর করে। স্বাস্থ্যকর খাদ্যাভ্যাস আমাদের ইমিউন সিস্টেমকে বাড়িয়ে তোলা ছাড়াও ত্বককে পুনরুজ্জীবিত করে। কিছু খাবার এতোটাই স্বাস্থ্যকর যা ত্বকের স্বাস্থ্যের ওপর সরাসরি প্রভাব ফেলে। এসব খাবার বলিরেখা কমিয়ে ত্বক মসৃণ করে। আর শীত মৌসুমে স্বাস্থ্যকর খাদ্যাভ্যাস মেনে চলাটা বেশি দরকার।কারণ শীতে ত্বক ফ্যাকাশে ও শুষ্ক হয়ে যায়। এমনকি ময়েশ্চারাইজার ব্যবহারের পরেও শুষ্ক দেখায়।,তবে, এমন কিছু খাবার আছে যেগুলো ত্বকের শুষ্কতা থেকে দারুণ সমাধান দিতে পারে। টাইমস অব ইন্ডিয়ার নিয়মিত লেখক ফিটনেস এবং পুষ্টিবিদ ভিপি রোহিত শেলাটকর শীতে ত্বক সুস্থ রাখার সুপারফুডের একটি তালিকা দিয়েছেন। যেগুলো শীতের সব ধরণের সমস্যা থেকে ত্বককে রক্ষা করে।,পানি,আমাদের প্রতিদিনের খাবারের অন্যতম গুরুত্বপূর্ণ উপাদান পানি। পানি আমাদের শরীর এবং ত্বকে হাইড্রেশনের প্রধান উৎস। পর্যাপ্ত পানি পান করলে ত্বক নরম, মসৃণ এবং কোমল থাকে। কিন্তু, পর্যাপ্ত পানি পানের অভাবে ত্বকে শুষ্কতা, বলিরেখা এবং দাগের মতো সমস্যা দেখা দিতে পারে। এমনকি কম পানি পান শরীর ও ত্বককে ডিহাইড্রেটেড করে তোলে। যার ফলে ক্লান্তি বাড়ে এবং যে কাউকে বয়স্ক দেখাতে পারে।,ওমেগা-৩ ফ্যাটি অ্যাসিড,আখরোট, স্যামন এবং ম্যাকরেলের মতো মাছে পাওয়া ওমেগা-৩ ফ্যাটি অ্যাসিড ত্বককে পুষ্ট রাখতে সহায়তা করে। এর পলিআনস্যাচুরেটেড ফ্যাট ত্বকের প্রাকৃতিক তেল উৎপাদনে সহায়তা করে। যা ত্বক হাইড্রেটেড রাখার জন্য গুরুত্বপূর্ণ।,গাজর,গাজর বিটা-ক্যারোটিন এবং লাইকোপেন সমৃদ্ধ। যা ত্বককে ইউভি রশ্মির ক্ষতি থেকে রক্ষা করে। যদিও শীতকালে সূর্যের আলো খুব প্রখর থাকে না। তবুও আমাদের চারপাশে ইউভি রশ্মির বিভিন্ন উৎস থাকে। গাজরের ভিটামিন এ, পটাসিয়াম এবং অ্যান্টিঅক্সিডেন্ট শুষ্ক ত্বক এবং অমসৃণ ত্বকের টোন সমস্যা দূর করে।,সাইট্রাস ফল,শীতকালে প্রচুর পরিমাণে তাজা রসালো এবং সতেজ সাইট্রাস ফল যেমন- কমলা, মাল্টা, আঙ্গুর পাওয়া যায়। ভিটামিন সি সমৃদ্ধ এসব ফল শীতের জন্য সুপারফুড হতে পারে। এগুলোর কিছু সাধারণ সুবিধা হলো- রোগ প্রতিরোধ ক্ষমতা বাড়ায় এবং এর ফাইবার হজম শক্তি বৃদ্ধি করে।,মিষ্টি আলু,শীত মৌসুমে বাজারে মিষ্টি আলু পাওয়া যায়। মিষ্টি আলুতে প্রচুর পরিমাণে ফাইবার থাকে। এতে থাকা উচ্চ বিটা-ক্যারোটিন কেবল ত্বককে পুষ্টিই দেয় না বরং ত্বককে ভিতর থেকে উজ্জ্বল করে তোলে। মিষ্টি আলু রোগ প্রতিরোধে সহায়তা করে। এছাড়া, কিছু কিছু অসুস্থতা থেকে শরীরকে রক্ষা করতে মিষ্টি আলু অপরিহার্য।,প্রকৃতিতে আবহাওয়ার পরিবর্তনের সঙ্গে আমাদের খাদ্যাভ্যাসেও কিছু পরিবর্তন দরকারি। শীতের সময় শুষ্ক ত্বক এবং চুল পড়াও উদ্বেগের কারণ হয়ে দাঁড়ায়। তাই এসময়ে পুষ্টি সমৃদ্ধ খাবার খেয়ে এসব সমস্যা মোকাবিলা করতে হবে।,সূত্র: টাইমস অব ইন্ডিয়া"
যেভাবে বুঝবেন করোনার উপসর্গ,"শীতে অনেকেরই ঠাণ্ডা লাগার সমস্যা দেখা দিচ্ছে। তবে এই উপসর্গ করোনাভাইরাসের কারণেও হতে পারে। ঠাণ্ডা লাগার উপসর্গ সাধারণত ২ থেকে ৩ দিনের বেশি না থাকলেও করোনাভাইরাসের উপসর্গ ২ সপ্তাহ বা তারও বেশি সময় ধরে থাকতে পারে।,করোনাভাইরাসে আক্রান্ত হলে আপনি জ্বর ও শ্বাসকষ্টে ভুগতে পারেন, যা সাধারণত ঠাণ্ডা লাগলে হয় না।,শ্বাস নিতে কষ্ট হওয়া করোনাভাইরাসের খুবই সাধারণ উপসর্গ। তবে কোনো কারণে নার্ভাস হলে বা প্যানিক অ্যাটাক হলেও শ্বাস নিতে কষ্ট হতে পারে। সুতরাং এই উপসর্গ দেখা দিলেই কেউ করোনাভাইরাসে আক্রান্ত হয়েছেন, তা নিশ্চিত করে বলা যাবে না। তবে করোনাভাইরাসে আক্রান্ত হলে এই উপসর্গে বেশ কিছুদিন ভুগতে হয়। সঙ্গে ফ্লুয়ের মতো উপসর্গও দেখা দেয়।,ঠাণ্ডা লাগার সাধারণ উপসর্গ শুকনো কাশি। তবে ধারাবাহিক ভাবে শুকনো কাশি দেওয়াও করোনাভাইরাসের লক্ষণ হতে পারে। শুরুতে কাশি মধ্যম পর্যায়ে থাকলেও ৫ থেকে ৭ দিনে শারীরিক পরিস্থিতির বেশ অবনতি হতে পারে।,মহামারির পুরোটা সময় জুড়ে আমাদেরকে বারবার হাত ধোয়া ও নিজের মুখে হাত না দেওয়ার বিষয়ে সতর্কবাণী জানানো হয়েছে। করোনাভাইরাসের কারণে চোখের ক্ষতি হতে পারে। ভাইরাসের কারণে চোখ ওঠা (কনজাংটিভাইটিস), চোখে পানি আসা ও চোখের দৃষ্টি ঘোলা হয়ে যাওয়ার মতো সমস্যা দেখা দিতে পারে।,করোনাভাইরাসের কারণে হৃদযন্ত্রেরও ক্ষতি হতে পারে। এ ভাইরাসে আক্রান্ত হলে হার্টবিট বেড়ে যেতে পারে। আপনি বুকে চাপ অনুভব করতে পারেন। ভাইরাস আপনার দেহ থেকে দূর হওয়ার পরেও এরকম হতে পারে। এ ধরনের উপসর্গ মধ্যম পর্যায়ে ২ সপ্তাহ পর্যন্ত এবং গুরুতর পর্যায়ে ৬ সপ্তাহ পর্যন্ত থাকতে পারে।,করোনাভাইরাস তীব্র অবসাদের সৃষ্টি করে। যদি আপনি অনেক বেশি ক্লান্তি অনুভব করেন এবং বিশ্রাম নেওয়ার পরেও সেই ক্লান্তি দূর না হয়, তাহলে এর পেছনে কারণ হিসেবে ভাইরাস দায়ী হতে পারে। কয়েক দিন বা কয়েক সপ্তাহ পরে আবারও এরকম অনুভূতি ফিরে আসতে পারে।,করোনাভাইরাসের কারণে খাবার ও পানীয়র স্বাদ অন্যরকম লাগতে পারে। আপনি একেবারেই কোনো স্বাদ বা গন্ধ নাও পেতে পারেন। এ ধরনের পরিস্থিতি কয়েক সপ্তাহ ধরে চলতে পারে। এই উপসর্গ দেখা দিলে ৮০ শতাংশ ক্ষেত্রে করোনাভাইরাস পরীক্ষায় ইতিবাচক ফল পাওয়া যায় এবং এটি সাধারণত মধ্যম পর্যায়ের করোনাভাইরাস নির্দেশ করে।,দেহে যেকোনো ধরনের সংক্রমণ ঠেকানোর জন্য অ্যান্টিবডি তৈরি হয়, যেটি মূলত এক ধরনের প্রোটিন।,অবস্থাদৃষ্টে ধারণা করা হচ্ছে, মিউটেশনের কারণে করোনাভাইরাসের উপসর্গ বা প্রভাবে খুব বেশি পরিবর্তন আসে না। নতুন স্ট্রেইনগুলো তুলনামূলক ভাবে দ্রুত ছড়াতে পারে, কিন্তু উপসর্গগুলো অনেকটা আগের স্ট্রেইনের মতোই থাকে। সুতরাং করোনাভাইরাসে আক্রান্ত হলেও শুধু উপসর্গ থেকে বোঝা যাবে না আপনি কোন স্ট্রেইনে আক্রান্ত হয়েছেন।,সুস্থ থাকতে এবং চারপাশের মানুষকে সুস্থ রাখতে করোনাভাইরাসের উপসর্গ সম্পর্কে সচেতন হওয়া খুবই জরুরি। সেইসঙ্গে অবশ্যই স্বাস্থ্যবিধি মেনে চলতে হবে।,অনুবাদ করেছেন মোহাম্মদ ইশতিয়াক খান"
গুড়ের স্বাদে সহজ রেসিপি,"গুড় দিয়ে বানানো নানান পদের পিঠা আর খাবার ছাড়া শীত পার হবে তা কল্পনাই করা যায় না। আজ থাকছে গুড়ের স্বাদে সহজ কিছু রেসিপি, যেগুলো খুব সহজেই তৈরি করে নিতে পারবেন বাসায়।,নারকেল-গুড়ের নাড়ু,উপকরণ,কোরানো নারকেল একটি, গুড় কুচি এক কাপ, চিনি ২ চা চামচ, মুড়ি ১ কাপ, ঘি ১ চা চামচ, এলাচ গুড়ো আধা চা চামচ।,প্রণালি,কোরানো নারকেল আর মুড়ি একসঙ্গে মেখে রেখে দিন। মুড়ি নরম হয়ে এলে নারকেল মুড়ি একসঙ্গে বেটে ফেলুন।,চুলায় ননস্টিক হাড়িতে গুড় আর চিনি দিয়ে অল্প পানি দিন। গুড় ও চিনি গলে ফুটে উঠলে বাটা নারকেল মুড়ি  দিয়ে নাড়ুন। খেয়াল রাখবেন হাড়ির নিচে যেন লেগে না যায়। এটা আঠালো হয়ে এলে নামানোর আগে এলাচ গুড়ো ছিটিয়ে দিন। নামিয়ে হাতে ঘি মেখে নারকেল গুড়ের মিশ্রণ নিয়ে ছোট ছোট নাড়ু তৈরি করুন। গরম গরম না বানালে মিশ্রণ শক্ত হয়ে যায়। নারকেল নাড়ু শুকনো মুড়ির মধ্যে রেখে অনেক দিন খাওয়া যায়।,গুড়-মুড়ি মোয়া,উপকরণ,মুড়ি আধা কেজি, গুড় ১ কাপ, ঘি ২ টেবিল চামচ, মৌরি ১ টেবিল চামচ, তেজপাতা ১টি।,প্রণালি,পরিষ্কার একটি হাড়িতে গুড় গলিয়ে নিন, প্রয়োজনে অল্প পানি দিন। অপর একটি প্যানে ঘি গরম করে মৌরি ও তেজপাতা ভাজুন। গুড় গলে ফুটে উঠলে এর মধ্যে মুড়ি দিয়ে ঘিয়ে ভাজা মৌরি ছড়িয়ে দিন এবং সব উপকরণ একসঙ্গে ভালোভাবে মিশিয়ে নিন। চুলা থেকে নামিয়ে হাতে ঘি মেখে গোল গোল মোয়া তৈরি করুন।,গুড়ের পায়েস,উপকরণ,দুধ ২ লিটার, পোলাওয়ের চাল আধা কাপ, গুড় ২ কাপ, চিনি আধা কাপ, এলাচ ২টি, দারচিনি ১ টুকরো, তেজপাতা ১টি, গুড়ো দুধ আধা কাপ, বাদাম ও কিশমিশ ১ টেবিল চামচ।,প্রণালি,গুড় গলিয়ে রাখুন। দুধ গরম করে এর মধ্যে চাল দিয়ে দিন। চাল ফুটলে এলাচ, দারচিনি, তেজপাতা, চিনি ও গুড়ো দুধ মিশিয়ে ভালো করে নাড়ুন। এবার চুলা বন্ধ করে গলানো গুড় মিশিয়ে নিন। পরিবেশন পাত্রে ঢেলে বাদাম ও কিশমিশ ছড়িয়ে দিন।,মাসলা-গুড় চা,উপকরণ,দুধ ২ কাপ, পানি আধা কাপ, এলাচ ১টি, দারচিনি ১ টুকরো (ছোট), লবঙ্গ ২টি, গলানো গুড় আধা কাপ, চা পাতা দেড় চা চামচ।,প্রণালি,হাড়িতে দুধ, পানি, এলাচ, দারচিনি, লবঙ্গ মিশিয়ে জ্বাল দিন। এটি ঘন হয়ে এলে চা পাতা দিয়ে নাড়ুন। চায়ের রঙ এসে ঘন হলে গুড় দিয়ে নেড়ে ছেকে নিন। গরম গুড়ের চায়ের স্বাদ নিন।"
অজান্তেই দুশ্চিন্তায় ভুগছেন না তো?,"ওভারথিঙ্কিং বা মাত্রাতিরিক্ত চিন্তাকেই বলা হয় দুশ্চিন্তা। কী হওয়ার ছিল, কী হলো না। হলে ভালো বা খারাপ হতো সেই ভাবনায় বিভোর থাকা। এই চিন্তা-ভাবনা কিন্তু বেশিরভাগ সময়ে হয় অতীত, না হয় ভবিষ্যত কেন্দ্রিক। যেমন ধরুন, আপনি কী করলে পরীক্ষায় আরেকটু ভালো করতেন, কী হলে আপনি আগামী ৫ বছর পর আরেকটু ভালো স্থানে থাকতে পারবেন, কেমন থাকলে আপনার প্রিয় মানুষটিকে আপনার হারাতে হতো না এইসব নানান চিন্তা।
 
অনেকে বলেন, চিন্তা-ভাবনা না করলে সফল হওয়া যায় না। অথবা আগে থেকে চিন্তা করেছেন বলে বিপদ থেকে রক্ষা পেয়েছেন ইত্যাদি। চিন্তা করা নেতিবাচক বিষয় সেটা বলা হচ্ছে না। তবে, অতিরিক্ত চিন্তা-ভাবনা অবশ্যই নেতিবাচক। গবেষণা মোতাবেক, মানসিক অশান্তির মূল কারণ হলো বাস্তব প্রেক্ষাপটের বাইরে চিন্তা-ভাবনা করা। সেটা হতে পারে কারও কল্পনা কিংবা অতীত ও ভবিষ্যৎ নিয়ে মাত্রাতিরিক্ত চিন্তা করা। আর এই ওভারথিঙ্কিং-এর ফলে ক্রমাগত মানুষের ব্রেইনে প্রভাব ফেলে, যা পরবর্তী সময়ে সেটা সমস্যা সমাধান আর সৃজনশীলতাকে বিনষ্ট করে ফেলে।,আপনিও কি দুশ্চিন্তাগ্রস্ত?,প্রাত্যহিক জীবনে নানান ভাবনা চলেই আসে আমাদের মগজের ভেতরে। তাই বলে সবই কি দুশ্চিন্তা? না, সব নয়। তবে বেশ কিছু লক্ষণ আপনার মধ্যে বিদ্যমান থাকলে বুঝে নেবেন নিজে ভালো থাকতে এবং অন্যদের ভালো রাখতে আপনার পরিবর্তন আবশ্যক। এক নজরে যাচাই করে নিন নিজেকে!,এই কি-পয়েন্টগুলোর বেশিরভাগই যদি আপনার সঙ্গে মিলে যায় তাহলে নিঃসন্দেহে আপনি একজন ওভারথিঙ্কার বা দুশ্চিন্তাগ্রস্ত। আপনি জানেনও না কীভাবে আপনি নিজেই আপনার ক্ষতির কারণ হচ্ছেন। আপনি জানেন না, বেশি বেশি চিন্তা করে আপনি নিজের স্কিলগুলোতে শান দেওয়ার বিপরীতে দুর্বল করে ফেলছেন। এরকম চলতে থাকলে আপনি একসময় আপনার জীবনের স্বাভাবিক ছন্দ হারিয়ে ফেলবেন। শুধু কি তাই? আপনার সবল মস্তিষ্ক ধীরে ধীরে কাজ করার ক্ষমতাটাই হারিয়ে ফেলবে। ভয়ংকর হলেও সত্যি, আপনি মানসিক বিকারগ্রস্তও হয়ে পড়তে পারেন আপনার অজান্তেই।,এ বিষয়ে ঢাকা বিশ্ববিদ্যালয়ের মনোবিজ্ঞান বিভাগের অধ্যাপক ড মেহতাব খানন বলেন, 'মানসিক স্বাস্থ্য সম্পর্কে সচেতনতা আমাদের দেশের প্রেক্ষাপটে খুবই কম। আমাদের আরও বেশি বোঝাপড়া তৈরি করা উচিত এবং এই বিষয়ে আরও অনেক আলোচনা করা উচিত । দুর্ভাগ্যবশত, আমরা প্রায়শই এটিকে এড়িয়ে চলছি। উন্নত দেশগুলিতে, যারা এই সমস্যাগুলির সাথে লড়াই করছেন তাদের জন্য প্রথমে এগুলি থেকে বেরিয়ে আসার উপায় রয়েছে৷ অনেক মানুষ এমনকি একজন সাইকিয়াট্রিস্ট এবং সাইকোথেরাপিস্টের মধ্যে পার্থক্য জানেন না।',তাহলে ওভারথিঙ্কিং থেকে রেহাই পাওয়ার উপায়?,মনে রাখবেন, অতিরিক্ত চিন্তা করে সমস্যা সৃষ্টি যেহেতু আপনিই করছেন তাহলে সমাধানও আপনারই খুঁজে বের করতে হবে। প্রকৃতির নিয়মে সমস্যা সৃষ্টির থেকে সমাধানের প্রক্রিয়া একটু জটিল হয়। ড মেহতাব খানমের ভাষ্যমতে, 'অতিমাত্রায় উদ্বিগ্ন থাকার ফলে অনেকে বাস্তবতার সঙ্গে যোগাযোগ হারিয়ে ফেলতে পারে। তখন তাদের ওষুধের প্রয়োজন কারণ তাদের মস্তিষ্কের রাসায়নিক বা নিউরোট্রান্সমিটার ভারসাম্যহীন। এটি দীর্ঘ সময়ের জন্য অবহেলা করলে বড় ক্ষতির আশঙ্কা থেকেই যায়।',তাই আপনি যদি বুঝতে পারেন আপনি বেশি চিন্তা করছেন তাহলে শুরুতেই কালক্ষেপণ না করে নিচের কাজগুলো ধীরে ধীরে অনুসরণ করার চেষ্টা করুন!,পজিটিভ থাকুন, নেগেটিভিটি দূর করুন,সব ভাবনার এক ভাবনা নেতিবাচকতা। যত বেশি নেতিবাচক বিষয় থেকে নিজেকে দূরে রাখবেন, তত বেশি মানসিক প্রশান্তি লাভ করবেন। আপনার দৈনন্দিন জীবনে যেসব বিষয় আপনার ভালো থাকার পথে বাধা দিচ্ছে, সেসব বিষয় ছেটে ফেলুন রুটিন থেকে। মনে রাখবেন- জীবন আপনার, ভালো থাকার দায়িত্বও আপনার।,কষ্টের স্মৃতি পেছনে রাখুন, আনন্দে ভালো থাকুন,সবার জীবনেই কিছু না কিছু খারাপ লাগা থাকে। কিছু পরিস্থিতি থাকে যেগুলো আসলে ভুলে থাকা সম্ভব নয়। তাই বলে কষ্টে মন ভারাক্রান্ত হয়ে পেছনে পড়ে থাকবেন নাকি পরিস্থিতির সঙ্গে খাপ খাইয়ে ভালো থাকার চেষ্টা করবেন? সিদ্ধান্ত আপনার। ভুলে যাবেন না, কষ্টের স্মৃতিগুলো আপনি বদলাতে পারবেন না কিন্তু চাইলে আনন্দের মুহূর্তগুলো উপভোগ করে জীবনে এক ধাপ এগিয়ে থাকতে পারবেন।,'যদি হতো' পরিহার করুন, সন্তুষ্ট থাকুন,একবার ভাবুন তো, আপনার জীবন কি 'যদি' শব্দের মধ্যেই সীমাবদ্ধ রেখে সর্বদা হা-হুতাশ করে নির্বুদ্ধিতার পরিচয় দিবেন? নাকি সৃষ্টিকর্তার প্রতি সন্তুষ্ট থেকে কর্মজীবনে এগিয়ে যাওয়ার পরিকল্পনা করবেন? 'যদি হতো' টাইপ চিন্তা-ভাবনা আপনাকে কখনোই স্বস্তিতে থাকতে দেবে না। সর্বদা অভাব নিয়ে চিন্তা করলে অভাব মোচনের কাজটা কখন করবেন মশাই?,গুছিয়ে রাখুন সব কাজ, নির্ভাবনায় কাটান রাত,আগামীকাল কী করবেন সবকিছু ভেবে রাখুন ঘুমানোর আগেই। এক্ষেত্রে টু ডু লিস্টের ব্যবহার করতে পারেন, ফোনে রিমাইন্ডার সেট করে রাখতে পারেন কিংবা আপনার প্রিয় ডায়েরিতে টুকে রাখতে পারেন। রুটিন অনুযায়ী কাজ করার অভ্যাস না থাকলে, অভ্যাস করে ফেলুন। আপনার ব্যক্তি জীবন তো বটেই একাডেমিক ও প্রফেশনাল জীবনেও বেশ কাজে দিবে।,নিজের শখকে সময় দিন, নিশ্চিন্তে কাটুক কয়েকটা দিন,কর্মব্যস্ত জীবনের একঘেয়েমি কমানোর ফুরসতটুকু মিলছে না? কয়দিনের জন্য ছুটি নিন সবকিছু থেকে। ঘুরে আসুন ভিন্ন কোনো জায়গা থেকে। কোলাহলময় নগরী থেকে দূরে কোথাও সূর্যস্নান উপভোগ করার সময় আলগোছে ফেলে দিন আপনার পাওয়া না পাওয়ার বিরক্তিকর লিস্টটা। ফেরার সময় সাথে নিয়ে আসুন একরাশ মুগ্ধতা।,সীমাবদ্ধতাকে গ্রহণ করুন, পরিপূর্ণতাকে দূরে রাখুন,কোনো কাজ করার আগে কখনো পরিপূর্ণতা নিয়ে দুশ্চিন্তা করা উচিত নয়। আগে থেকে যদি একটা মাপকাঠি বানিয়ে রাখেন, কাজের পর তা পূর্ণ না হলেই হতাশায় ভুগবেন যা অস্বাভাবিক কিছু নয়। কিন্তু আপনি যদি পরিপূর্ণতাকে এত বেশি মূল্য না দিতেন, তাহলে নিজের মতো করে বা পরিস্থিতি অনুযায়ী কাজটি নিশ্চিন্তে করতে পারতেন। আর কাজ শেষে হতাশায় নিমজ্জিত না থেকে সন্তুষ্টির হাসি হাসতেন।,বর্তমান নিয়ে থাকুন, ভবিষ্যৎ নিয়ে কম ভাবুন,জীবনের বেশিরভাগ সময় আগামী নিয়ে ভাবনায় থাকি অনেকেই। কখনো কখনো এত বেশি অপটিমিস্টিক হয়ে যাই, বর্তমানকেই ভুলে যাই। সবাইকে সময় কীভাবে অপচয় না করে থাকা যায় সেভাবে কাজ করা উচিত। পরীক্ষার প্রস্তুতি কীভাবে নেবেন সে চিন্তা করতে গিয়ে প্রস্তুতি নিতেই দেরি করে ফেলেন অনেকে। তাদের বলছি, এত বেশি যদি ভবিষ্যৎ নিয়ে মুখর থাকেন, বর্তমানের কাজটা করবেন কখন?,মস্তিষ্ক স্থির রাখুন, নিজেকে ভালো রাখুন,জীবনে বাঁচতে চাইলে প্রথমেই দরকার নিজের সুস্থতা। তার জন্য প্রয়োজন পর্যাপ্ত ঘুম। সারাদিনের কর্মব্যস্ততায় নিজেকে স্থির রাখতে হলে, রাতে ঘুমাতে হবে ঠিক সময়ে। গবেষণা অনুযায়ী, যারা মধ্যরাতে ঘুমাতে যায় তাদের তুলনায় ঠিক সময়ে ঘুমানোর মানুষগুলো বেশি কর্মক্ষম হয়। অর্থাৎ, শুধু ঘুমালেই হবে না, সময়টাও মেইনটেইন করতে হবে। সেই সঙ্গে উদ্বিগ্নতা, বিষন্নতা ও অধিক চিন্তা-ভাবনার অভ্যাস পরিহার করার চেষ্টা করতে হবে। তবেই ভালো থাকবে আপনার মস্তিষ্ক, ভালো থাকবেন আপনি।,উপর্যুক্ত নিয়ম অনুসারে জীবন পরিচালনা করলে অতিরিক্ত চিন্তা-ভাবনা বা ওভারথিঙ্কিং থেকে দূরে থাকতে পারবেন আপনি। ভুলে যাবেন না, বেশি চিন্তা করে সবার থেকে এগিয়ে থাকতে গিয়ে আপনি অবচেতনভাবে সবার থেকে পিছিয়েই পড়ছেন। আর জীবনে স্বাগত জানাচ্ছেন দীর্ঘস্থায়ী অসুস্থতা আর মানসিক যন্ত্রণা।,,তথ্যসূত্র: সাইকো.কম
ক্যারিয়ার গাইড.কম
ভেরি ওয়েলমাইন্ড"
অ্যালার্জিক রাইনাইটিস প্রতিরোধ করবেন যেভাবে,"প্রতিদিনের বাতাসের মান নিয়ে তৈরি একিউআই সূচক অনুযায়ী, বিশ্বের মধ্যে বাংলাদেশের অবস্থান তলানির দিকে। এ কারণে বাংলাদেশে অ্যালার্জিজনিত সর্দি বা অ্যালার্জিক রাইনাইটিসে আক্রান্ত হওয়া খুবই সাধারণ বিষয়।,বিভিন্ন ধরণের বাহ্যিক উপকরণ ও পরিবেশের সুনির্দিষ্ট কিছু প্রভাবে এই অ্যালার্জি দেখা দিতে পারে। যেমন— নির্মাণাধীন স্থাপনা, আর্দ্র আবহাওয়া, ফুলের রেণু, পশুপাখির চুল ও খড়ের সংস্পর্শে আসা।,কীভাবে বুঝবেন,এই রোগের উপসর্গের মধ্যে রয়েছে নাক বন্ধ হওয়া, কাশি ও বারবার হাঁচি দেওয়া (বিশেষ করে সকালে), নাক দিয়ে ক্রমাগত পানি পড়া, চোখ জ্বলা এবং কোনো গন্ধ না পাওয়া (এটি একইসঙ্গে করোনাভাইরাসের উপসর্গও হতে পারে)।,এই অ্যালার্জির কারণে নাকের ওপরে একটি বাঁকা কালো দাগও তৈরি হতে পারে। এ রকম সমস্যা দেখা দিলে তা বিনা চিকিৎসায় রেখে দেওয়া ঠিক হবে না। কারণ পরবর্তীতে শ্বাসকষ্ট, বয়স্কদের নাকের পলিপসহ অন্যান্য জটিল সমস্যা দেখা দিতে পারে। এ ধরণের সমস্যায় ফাংশনাল এন্ডোস্কপিক সার্জারি (এফইএসএস) অথবা পলিপেকটোমির প্রয়োজনীয়তা দেখা দিতে পারে। দীর্ঘমেয়াদে কানে কম শোনা বা ভোঁ ভোঁ শব্দ শোনার মতো (টিনিটাস) সমস্যাও হতে পারে অনেকের ক্ষেত্রে।,অ্যালার্জিক রাইনাইটিসকে টাইপ ১ হাইপারসেনসিটিভ বা অতিসংবেদনশীল রোগ বলা হয়। এ বিষয়ে একটু ভুল ধারণা হলো- যার এ ধরনের অ্যালার্জি আছে, তিনি সারা বছর জুড়েই অতিসংবেদনশীল থাকেন। কিন্তু বাস্তবে, অনেকের মৌসুমি অ্যালার্জি থাকতে পারে, যা বছরের নির্দিষ্ট কিছু সময় ছাড়া বাকি সময় থাকে না।,এ ছাড়াও, এখানে একটি বংশগত ব্যাপারও কাজ করে। যদি কারও বাবা ও মা উভয়েরই অ্যালার্জিক রাইনাইটিস থাকে, তাহলে তাদের সন্তানদের ক্ষেত্রেও একই রোগে আক্রান্ত হওয়ার ৪০ শতাংশ সম্ভাবনা থাকে। বাবা ও মায়ের মধ্যে যেকোনো একজনের এ রোগ থাকলে সন্তানের একই রোগে আক্রান্তের সম্ভাবনা ২০ শতাংশ থাকে।,প্রতিরোধের উপায়,প্রশ্ন আসে, অ্যালার্জিক রাইনাইটিস প্রতিরোধের কোনো উপায় আছে কি? উত্তর হচ্ছে, হ্যাঁ।,আপনার ক্ষেত্রে অ্যালার্জি সৃষ্টিকারী উপকরণ বা 'অ্যালার্জেন' কোনটি বা কোনগুলো, তা চিহ্নিত করতে হবে এবং সেটি বা সেগুলো এড়িয়ে চলতে হবে।,উদাহরণস্বরূপ, ধুলা এড়িয়ে চলা এবং ঘর পরিষ্কার রাখা সবচেয়ে উপযুক্ত প্রতিকার ব্যবস্থা। যদি কারো ফুলের পরাগে অ্যালার্জি থাকে, তাহলে তাকে বাগানে কাজ করার সময় সতর্ক থাকতে হবে।,যদি কারও কুকুর বা বেড়ালের সংস্পর্শে গেলে অ্যালার্জি হয়, তাহলে পশমযুক্ত প্রাণী ও পাখি থেকে দূরে থাকা উচিৎ। কিছু অ্যালার্জি একটি নির্দিষ্ট মৌসুমেই শুধু হয়। সে ক্ষেত্রে, ওই সময়টায় বাড়তি সতর্কতা অবলম্বন করতে হবে।,কিছু পেশার মানুষ সহজে অ্যালার্জিতে আক্রান্ত হন। যেমন চিত্রকর ও যারা খড় নিয়ে কাজ করেন (মূলত কৃষক)।,তবে সকল প্রতিরক্ষা ব্যবস্থা নেওয়ার পরেও যদি পরিস্থিতি নিয়ন্ত্রণের বাইরে যায়, তাহলে অবশ্যই উপযুক্ত চিকিৎসার জন্য চিকিৎসকের কাছে যাওয়া উচিৎ।,অ্যালার্জিক রাইনাইটিস নিশ্চিত করতে সাধারণত প্রিক টেস্ট নামের একটি পরীক্ষা করা হয়। কারো চামড়ায় সুঁই ফোটানোর ১০ থেকে ১৫ মিনিটের মধ্যে যদি সেখানে একটি ঘনীভূত চাকা দেখা যায়, তাহলে দেহে অ্যালার্জির অস্তিত্ব সম্পর্কে নিশ্চিত হওয়া যায়। এ ছাড়াও, যেহেতু এটি একটি আইজিই (ইমিউনোগ্লোবিউলিন) নিয়ন্ত্রিত প্রতিক্রিয়া, রক্ত পরীক্ষায় যদি আইজিইর পরিমাণ বেড়ে যায়, সে ক্ষেত্রেও অ্যালার্জিক রাইনাইটিসের অস্তিত্ব সম্পর্কে জানা যায়। অর্থাৎ, উপযুক্ত চিকিৎসা প্রক্রিয়া নির্ধারণের জন্য বিভিন্ন ধরণের পরীক্ষা ও সমন্বিত ফলাফল বিশ্লেষণ করা খুবই জরুরি।,বাংলাদেশের প্রেক্ষাপটে অ্যালার্জিক রাইনাইটিস খুবই সাধারণ ও ক্ষতিকারক একটি রোগ। তবে এর বেশ কয়েক ধরনের চিকিৎসা রয়েছে। সতর্ক থেকে ও অ্যালার্জেন এড়িয়ে চলে একজন মানুষ নিজেকে সুরক্ষিত রাখতে পারে। এ ক্ষেত্রে 'প্রতিকারের চেয়ে প্রতিরোধ বেশি উপকারী' প্রবাদটি খুবই উপযোগী।,অনুবাদ করেছেন মোহাম্মদ ইশতিয়াক খান"
বড়দিনে খাবার টেবিলে বিশেষ আয়োজন,"যেকোনো উৎসবে একটি আকর্ষণের জায়গা হয়ে ওঠে খাবার টেবিল। বিশেষ আর লোভনীয় খাবার উৎসবের আনন্দকে কয়েকগুণ বাড়িয়ে দেয়। তাই বড়দিনেও খাবার টেবিল সাজুক লোভনীয় সব খাবারে।,গ্রিলড হোল চিকেন উইথ অরেঞ্জ লেমন অ্যান্ড চিলি সস,উপকরণ,আস্ত বড় মুরগি ১টি, কমলার রস ১ কাপ, লেবুর রস ২ টেবিল চামচ, লাল মরিচের সস ২ টেবিল চামচ, অলিভ ওয়েল ২ টেবিল চামচ, বাটার ১ টেবিল চামচ, লবণ স্বাদ মতো, ভিনেগার ১ চা চামচ, লেবুর খোসা আধা চামচ, রসুন বাটা ১ টেবিল চামচ, আদা বাটা ১ টেবিল চামচ, চিলি ফ্লেক্স ১ চা চামচ, কাঁচা মরিচ ও ধনেপাতা পরিমাণ মতো।,প্রস্তুত প্রণালি,মুরগি ভালো করে ধুয়ে বাটার এবং অর্ধেক কমলা ও লেবুর রস বাদে বাকি সব উপকরণ দিয়ে ভেতরে বাইরে ভালো ভাবে ম্যারিনেট করে নিন। ছুরি দিয়ে মুরগির মাংস চিরে দিন। ওভেন প্রিহিট করুন। ট্রেতে তেল ব্রাশ করে মাখানো মুরগি গ্রিল করুন ৩০ থেকে ৪০ মিনিট। মাংস নরম হলে বাকি কমলা ও লেবুর রস ছড়িয়ে দিন।,গরম মুরগি ট্রেতে সাজিয়ে রাইস, পটেটো ওয়েজেস, ধনেপাতা, কাচা মরিচ ছিটিয়ে বাটার ব্রাশ করে পরিবেশন করুন।,জিঙ্গেল ককটেল,উপকরণ,ডালিমের রস ১ কাপ, লেবুর রস ১ টেবিল চামচ, মালটার রস আধা কাপ, স্প্রাইট আধা লিটার, বিট লবণ আধা চা চামচ, জিরা গুড়ো আধা চা চামচ, বরফ টুকরো ৫-৬ টুকরো, পুদিনা পাতা আধা আটি।,প্রস্তুত প্রণালি,ডালিম ও মালটার রসের সঙ্গে বিট লবণ, জিরা গুড়ো মিশিয়ে নিন। এবার লেবুর রস দিয়ে নাড়ুন। এতে স্প্রাইট মিশিয়ে বরফের টুকরো দিন। এর ওপর পুদিনা পাতা ছড়িয়ে দিলেই ঠাণ্ডা জিঙ্গেল ককটেল তৈরি।,জিভে জল আসা চকলেট লাড্ডু,উপকরণ,মেরি বিস্কিটের বড় প্যাকেট ১টি, কনডেন্সড মিল্ক ১ কৌটা, বাটার ২৫০ গ্রাম, ডার্ক চকলেট গুড়ো ১ কাপ, কোকো পাউডার আধা কাপ, বাদাম গুড়ো আধা কাপ (ইচ্ছে হলে)।,প্রণালি,মেরি বিস্কিট গুড়ো করে নিন মসৃণ করে। একটি বাটিতে সব উপকরণ একসঙ্গে ভালো ভাবে মিশিয়ে নিন। এবার হাতে বাটার লাগিয়ে গোল গোল লাড্ডু তৈরি করুন। সাজিয়ে ফ্রিজে রেখে দিন ১ ঘণ্টা। নামিয়ে পরিবেশন করুন চকোলেট স্বাদের লাড্ডু।,স্টাফড বেকড টমেটো,উপকরণ,টমেটো মাঝারি সাইজের ৬টি, ডিম ৬টি, গোলমরিচের গুঁড়ো আধা চা চামচ, পাপরিকা আধা চা চামচ, বাটার ১ টেবিল চামচ, লবণ স্বাদ মতো, অরিগ্যানো ১ চা চামচ, চিজ পরিমাণ মতো।,প্রস্তুত প্রণালি,টমেটোর মাথা কেটে ভেতর থেকে সব বের করে নিন। এবার লবণ গোল মরিচ টমেটোর ভেতর মেখে নিন। এর ভেতরে ডিম ভেঙে দিয়ে গোলমরিচ, পাপরিকা, অরিগ্যানো ছিটিয়ে বাটার মেখে চিজ ছিটান। বেকিং ট্রেতে টমেটো ওভেনে ১০ মিনিট বেক করুন।"
বড়দিনে নিজেই তৈরি করুন জিনজার কেক,"সামনেই বড়দিন। বড়দিনের বিশেষ আয়োজনে বাড়িতে বসে নিজেই তৈরি করতে পারেন জিনজার কেক। দ্য ডেইলি স্টারের পাঠকদের জন্য থাকছে জিনজার কেকের রেসিপি।,জিনজার কেক হাউজ,উপকরণ
আড়াই কাপ ময়দা, ডিম ২টি, বেকিং পাউডার ২ চা চামচ, আদাগুঁড়া এক চা চামচ, ভাজা আদা কুচি এক টেবিল চামচ, বাটার ২ টেবিল চামচ, তেল আধা কাপ, তরল দুধ এক কাপ, লবণ এক চিমটি, চিনি এক কাপ ও মধু ২ টেবিল চামচ।,কেক সাজানোর জন্য,আইসিং সুগার পরিমাণ মতো, রঙিন চকোলেট ও জেলি জেমস ইচ্ছে মতো। টুথপিক প্রয়োজন মতো।,প্রস্তুত প্রণালি,ওভেন ১৮০ ডিগ্রি সেলসিয়াস প্রিহিট করুন। ময়দা, বেকিং পাউডার, আদাগুঁড়া, আদা কুচি, লবণ একসঙ্গে মিশিয়ে নিন।,অন্য বাটিতে ডিম, দুধ, তেল, বাটার, চিনি একসঙ্গে মিশিয়ে বিটার দিয়ে বিট করুন। এই মিশ্রণে ময়দার মিশ্রণ মিশিয়ে নিন। শেষে মধু মেশান। কেক মোল্ডে তেল ব্রাশ করে কেকের মিশ্রণ ঢালুন। এরপর ওভেনে ৪০ থেকে ৬০ মিনিট কেক বেক করুন। কেক তৈরি হলে ঠান্ডা করুন।,এবার হাউজ সেইপে কেটে টুথপিক দিয়ে সেট করুন। আইসিং সুগার ছড়িয়ে দিন। রঙিন চকোলেট ইচ্ছেমতো লাগিয়ে সাজান ভিন্ন স্বাদের জিনজার কেক হাউজ।,চকোলেট লগ কেক,উপকরণ,ডার্ক চকোলেট ২০০ গ্রাম, মাখন ২৫০ গ্রাম, কোকো পাউডার ৪০ গ্রাম, ময়দা ২০০ গ্রাম, বেকিং পাউডার ৫০ গ্রাম, ডিম ৪টি, চিনি ২০০ গ্রাম, টক দই ১৫০ গ্রাম, ভ্যানিলা এসেন্স এক চা চামচ।,লগ কেক সাজানোর জন্য লাগবে,ডার্ক চকোলেট, মিল্ক চকোলেট, বাটার ও আইসিং সুগার পরিমাণ মতো।,প্রস্তুত প্রণালি,ডিম বিটার দিয়ে বিট করে এরসঙ্গে এক এক করে সব উপকরণ বিট করুন। কেক ব্যাটার তৈরি করে কেক মোল্ডে তেল ব্রাশ করে ব্যাটার ঢালুন। ওভেন ১৮০ ডিগ্রি সেলসিয়াসে আগেই প্রিহিট করে নিতে হবে। এবার ৩০ থেকে ৪০ মিনিট কেক বেক করুন। কেক হয়ে গেলে ঠান্ডা করুন। ঠান্ডা কেক লগ কেকের আকারে সাজিয়ে চকোলেট ঘন করে গলিয়ে লগ কেকে লাগিয়ে নিন। আইসিং সুগার ছড়িয়ে দিন।,ক্যারট কেক উইথ ক্রিমচিজ,উপকরণ,গাজর কুচি আধা কাপ, গাজর জুস ২ টেবিল চামচ, ময়দা দেড় কাপ, বেকিং পাউডার এক চা চামচ, ব্রাউন সুগার এক কাপ, কমলার রস ২ টেবিল চামচ, কিশমিশ ১ টেবিল চামচ, তেল কোয়ার্টার কাপ, মিক্স বাদাম কুচি ২ টেবিল চামচ, ডিম ২টি।,টপিং সাজাতে সাদা চকোলেট ও ক্রিমচিজ পরিমাণ মতো।,প্রস্তুত প্রণালি,ওভেন ১৮০ ডিগ্রি সেলসিয়াস তাপমাত্রায় প্রিহিট করতে হবে। এবার একটি বাটিতে ডিম ফেটে চিনি মেশান। আবার তেল দিয়ে ফেটুন। এরপর ময়দাসহ বাকি উপকরণ একসঙ্গে মিশিয়ে ব্যাটার তৈরি করুন। কেক মোল্ডে তেল মেখে ব্যাটার ঢেলে ওভেনে ৪০ থেকে ৬০ মিনিট বেক করুন। কেক ঠান্ডা হলে, সাদা চকোলেট আর ক্রিমচিজ মিশিয়ে সাজিয়ে নিন। ক্যারট জালি ক্যান্ডি দিয়ে সাজান।"
টক-মিষ্টি-ঝাল জলপাই আচার,"জলপাইয়ের পুষ্টিগুণ আপনার সুস্থতার পাশাপাশি ত্বক ও চুলের যত্নেও সমান প্রয়োজনীয়। জিভে জল আসা জলপাই সারা বছর ঘরে রাখতে পারেন এর আচার তৈরির মাধ্যমে।,উপকরণ,জলপাই ১ কেজি, গুড় আধা কেজি, শুকনো মরিচ গুঁড়ো ১ থেকে দেড় টেবিল চামচ, সরষে বাটা ১ চা চামচ, সরষের তেল ১ কাপ, পাঁচফোড়ন ২ টেবিল চামচ, ধনে গুড়ো ১ চা চামচ, রসুন কুঁচি আধা কাপ, দারচিনি ৩-৪ টুকরো, তেজপাতা ১টি, এলাচ ২টি, ভিনেগার আধা কাপ, লবণ স্বাদমতো।,প্রণালি,জলপাই ভালো করে ধুয়ে কেটে বা আস্ত সেদ্ধ দিন। হালকা সেদ্ধ হয়ে এলে নামিয়ে পানি ঝরিয়ে নিন। হালকা ঠাণ্ডা হওয়ার পর চটকে নিন।,কড়াইতে তেল গরম করে দারচিনি, এলাচ, তেজপাতা আর রসুন কুঁচি ভেজে তাতে পাঁচফোড়ন দিন। কিছুক্ষণ নেড়ে বাকি মসলা আর গুড় দিয়ে দিন। এর সঙ্গে জলপাই দিয়ে ভালো করে মসলার সঙ্গে মিশিয়ে নিন।,হালকা আঁচে কিছু সময় এটি চুলায় রাখতে হবে। ১৫-২০ মিনিট হালকা আঁচে রাখার পর ভিনেগার দিয়ে নেড়ে আবার ঢেকে রাখুন। এর ৫ মিনিট পর চুলা থেকে নামিয়ে নিন। ঠাণ্ডা হয়ে গেলে এটা সংরক্ষণের জন্য প্রস্তুত।"
অফিস লাঞ্চে সালাদ,"স্বাস্থ্য সচেতনতা বৃদ্ধির ফলে অনেকেই এখন খাবার তালিকায় সালাদ রাখছেন। সালাদ নামটি শুনলেই স্বাদহীন কিছু সবজির মিশ্রণ মাথায় আসলেও আদতে কিন্তু তা নয়। সেটাও হতে পারে সুস্বাদু।,আজ রয়েছে তেমনি একটি রেসিপি— কর্ণ পাসতা সালাদ। সহজে তৈরি করা সম্ভব এই সালাদটি আর সেই সঙ্গে মজাদার তো বটেই। শুধু বাড়িতে নয়, অফিসেও লাঞ্চ হিসেবে নিতে পারেন এই সালাদ।,উপকরণ,পাসতা আধা প্যাকেট, কর্ণ ১ টিন, ডিম ২টি, শসা ২টি, টমেটো ২টি, টক দই আধা কাপ, বিট লবণ ও গোল মরিচ স্বাদ মতো, অরিগেনো আধা চা চামচ, চিলি ফ্লেক্স আধা চা চামচ, রসুন বাটা ১ চা চামচ, গার্লিক মেয়ো ১ টেবিল চামচ, লেবুর রস ১ টেবিল চামচ, অলিভ ওয়েল ২ টেবিল চামচ।,প্রণালি,পাসতা সেদ্ধ করে নিন। টিন থেকে কর্ণ ছেকে নিয়ে প্যানে তেল ছাড়া নেড়ে নামিয়ে রাখুন। শসা ও টমেটো ছোট কিউব করে কেটে নিন। ডিম সেদ্ধ করে সাদা অংশ ঝুরা করে নিন।,একটা বড় সাইজের বাটিতে টক দই ঢালুন। এতে রসুন বাটা মিশিয়ে ভালো ভাবে ফেটিয়ে গার্লিক মেয়ো মিশিয়ে নিন। এই মিশ্রণে বিটলবণ, গোল মরিচ, অরিগেনো চিলি ফ্লেক্স, লেবুর রস এবং অলিভ ওয়েল মিশিয়ে নিন।,এবার এতে পাসতা, কর্ণ, শসা ও টমেটো মিশিয়ে ডিমের সাদা অংশের ঝুরা উপরে ছড়িয়ে দিন।"
শীতে সতর্কতা,"শীতের শুরুতেই গলা খুসখুস, নাক বন্ধ, মাথাব্যথা, জ্বর ইত্যাদি সমস্যা লেগেই থাকে। শিশু থেকে বয়স্ক সবাইকে শীতে এ সমস্যায় ভুগতে হয়। এ জাতীয় সমস্যার জন্য যে ভাইরাস দায়ী তা সংক্রামক। একজন থেকে আরেকজনের কাছে খুব সহজেই ছড়িয়ে পড়ে। তাই এসময় বেশি সতর্ক থাকতে হবে। সাধারণ কিছু সাবধানতা অবলম্বন করে এগুলো থেকে দূরে থাকা সম্ভব।,প্রাথমিক সাবধানতা:,ঘুম থেকে ওঠার পর কোনো পোশাক ছাড়া বারান্দা বা বাইরে যাবেন না। এ সময় হালকা পোশাক পরে বাইরে গেলে ঠান্ডা লেগে সমস্যার সূত্রপাত হতে পারে। ঠান্ডা পানি পান না করে হালকা গরম পানি পান করুন। খুব ভোরে বা সন্ধ্যায় হালকা চাদর গায়ে দিন বা একটু ভারি পোশাক পরুন। বাড়িয়ে সবসময় স্যান্ডেল পায়ে ঘুরুন। নিয়মিত গরম পানির ভাপ নিতে পারেন।,বারবার হাত ধোয়া:,সংক্রমণ থেকে নিজেকে সুরক্ষিত রাখার সবচেয়ে ভালো উপায় হাত ধোয়া। বিশেষ করে জিম বা কোনো পাবলিক প্লেস থেকে ফিরে অবশ্যই অ্যান্টিব্যাকটেরিয়াল সাবান দিয়ে হাত ধুতে হবে।,মুখে হাত নয়:,বারবার মুখে হাত না দেওয়াই ভালো। অকারণে হাত দিয়ে চোখ চুলকানো বা নাকে হাত দেওয়া থেকে ইনফেকশন ছড়ায়। বাড়ির কেউ সর্দিজ্বরে আক্রান্ত হলে ডিসপোজেবল জিনিসপত্র ব্যবহার করতে পারেন। কাপড়ের রুমাল ব্যবহার না করে টিস্যু ব্যবহার করুন। অসুস্থ ব্যক্তির কাপ, গ্লাস আলাদা রাখুন।,ঘর পরিষ্কার রাখুন:,দরজার হাতল, সুইচবোর্ড, কিবোর্ড, মোবাইল, রিমোট ইত্যাদি হলো ইনফেকশন ছড়ানোর উৎস। কারণ, আক্রান্ত ব্যক্তি এসব জায়গায় হাত দেওয়ার পর দীর্ঘক্ষণ ভাইরাস সেখানে বেঁচে থাকতে পারে। তাই সাবান পানি বা ডিসইনফেকট্যান্ট দিয়ে দিনে দু'তিনবার পরিষ্কার করুন।,পেপার টাওয়েল ব্যবহার:,বাথরুম এবং রান্নাঘরে কাপড়ের তোয়ালের বদলে পেপার টাওয়েল ব্যবহার করুন। কাপড়ে জীবাণু বেশি সময় স্থায়ী হয়।,স্বাস্থ্যকর জীবনযাপন:,নির্দিষ্ট সময় খাওয়া, পর্যাপ্ত ঘুম এবং নিয়মিত ব্যায়াম শরীরের প্রতিরোধ ক্ষমতা বাড়ায়। এতে সহজে ভাইরাস আক্রান্ত করতে পারে না।,চিকিৎসা:,ঠান্ডার সেরকম উল্লেখ করার মতো চিকিৎসা নেই। তবে, কিছু বিষয় মেনে চললে একটু আরাম পাওয়া যায়। জটিল পরিস্থিতি তৈরি হলে চিকিৎসকের পরামর্শ নিন। একইসঙ্গে কিছু নিয়ম মেনে চলুন, যেমন- যতটা সম্ভব বিশ্রাম নিন, প্রচুর পানি পান। গরম পানি, টমেটো স্যুপ, চিকেন স্যুপ খেলে গলায় আরাম পাওয়া যায়। নাক বন্ধ বা মাথা ভার কমাতে হালকা গরম পানিতে গোসল করুন। গরম পানিতে অ্যাসপিরিন বা লবণ দিয়ে গড়গড়া করুন। ধুলা ও ধোঁয়া এড়িয়ে চলুন। চিকিৎসকের পরামর্শ ছাড়া কখনো কাশির ওষুধ খাবেন না।,কখন চিকিৎসকের কাছে যাবেন,জ্বর ১০২ ডিগ্রি বা তার বেশি হলে এবং তা দু'দিনে না কমলে। শ্বাসকষ্ট হলে। কাশি সাতদিনের বেশি স্থায়ী হলে।,আছে ভিটামিন সি:,এই সময়ে ভিটামিন সি খুবই উপাদেয়। ভিটামিন সি অসুখের স্থায়িত্ব কমাতে সাহায্য করে। এসময় ভিটামিন সি ট্যাবলেট ছাড়াও লেবু জাতীয় ফল, সবুজ শাকসবজি খাওয়া ভালো।,চিকেন স্যুপ:,সর্দিজ্বরে চিকেন স্যুপ খুব ভালো কাজে দেয়। গরম চিকেন স্যুপের পুষ্টিগুণ শরীরে ভালো লাগার ফ্যাক্টর তৈরি করে। এছাড়া সহজে খাওয়া যায়, সহজপাচ্য এবং রিহাইড্রেশনে সাহায্য করে বলে এই সময় চিকেন স্যুপ দারুণ পথ্য।,তুলসী:,মধু ও তুলসী পাতার রস ঠান্ডাজনিত সমস্যার ঘরোয়া চিকিৎসার মহৌষধ। তুলসী পাতায় আছে অ্যারোমেটিক অয়েল যা সর্দি সারায়। আরও আছে ট্যানিন যা গলাব্যথা সারাতে সাহায্য করে। এজন্য এটিকে বলা হয় রেস্টোরেটিভ ওয়ার্মিং হার্ব। তুলসীতে আরও আছে ভিটামিন কে, যা ব্লাড ক্লটিংয়ে সাহায্য করে।,সূত্র: হেলথ ইনসাইডার, হেলদি লিভিং"
চুলায় তৈরি গার্লিক নান,"অনেকেই আছেন যাদের কাছে গার্লিক নান অদ্বিতীয়। আর কাবাব, গ্রিল কিংবা বাটার চিকেনের সঙ্গে হলে তো কথাই নেই। শুধু রেস্টুরেন্টে বসে বা অনলাইনে অর্ডার করেই গার্লিক নান খেতে হবে এমন কিন্তু নয়। চাইলে ঘরেই তৈরি করে নিতে পারেন।,মনে করতে পারেন ওভেন ছাড়া তো এটা তৈরি করা সম্ভব নয়। চলুন তাহলে আজ জেনে নেই, চুলায় গার্লিক নান তৈরির রেসিপি।,উপকরণ,২ কাপ ময়দা, ৪ চা চামচ টক দই, ২ চা চামচ বেকিং পাউডার, ২ চা চামচ রসুন বাটা, পরিমাণ মতো লবণ, ডো বানানোর জন্য ২ টেবিল চামচ গলানো বাটার, ২ মুঠো ধনেপাতা, ২ টেবিল চামচ টুকরো বাটার, ১ টেবিল চামচ রসুন কুঁচি ভাজা এবং পরিমাণ মতো পানি।,প্রণালি,ডো তৈরির জন্য প্রথমে ময়দা, বেকিং পাউডার ও লবণ মিশিয়ে নিন। এর সঙ্গে গলানো বাটার, টক দই, রসুন বাটা, ধনেপাতা কুচি মিলিয়ে পরিমাণ মতো পানি দিয়ে ডো তৈরি করুন।,ডো থেকে গোল গোল বলের মতো করে ভাগ করে নিন। একটা ভেজা কাপড় চিপে বলগুলো ঢেকে রাখুন ৩০ মিনিট থেকে ৪০ মিনিট।,তাওয়া গরম করে এক এক করে নান বানিয়ে উল্টে-পাল্টে ঢাকনা দিয়ে সেঁকুন। হয়ে গেলে গরম নানে বাটার টুকরো দিয়ে ব্রাশ করুন। পরিবেশনের সময় ধনেপাতা কুচি আর রসুন কুঁচি ভাজা ছড়িয়ে দিন।"
জিভে জল আনা স্পাইসি চিকেন উইংস,"যারা ঝাল ও চিকেন দুটোই পছন্দ করেন তাদের জিভে জল এনে দিতে পারে স্পাইসি চিকেন উইংস। বাইরের কোনো রেস্তোরাঁয় না বসে ঘরেই তৈরি করে নিতে পারেন মজাদার এই খাবারটি।,উপকরণ:,চিকেন উইংস ১০-১২টি, আদা বাটা আধা চা চামচ, রসুন বাটা ১ চা চামচ, পেঁয়াজ বাটা এক চা চামচ, পেঁয়াজ কুচি ১ টেবিল চামচ, রসুন কুঁচি ১ টেবিল চামচ, সয়াসস ২ টেবিল চামচ, মরিচের গুঁড়ো ১ চা চামচ, চিলি সস ২ টেবিল চামচ, গরম মসলা গুড়ো আধা চা চামচ, জিরা গুড়ো আধা চা চামচ, কর্নফ্লাওয়ার ২ টেবিল চামচ, লবণ স্বাদ মতো, তেল পরিমাণ মতো।,প্রণালি:,চিকেন উইংসগুলো পরিষ্কার করে ধুয়ে পানি ঝরিয়ে নিন। একটি বাটিতে আদা, রসুন, পেঁয়াজ বাটা, কর্নফ্লাওয়ার, গরম মসলা ও লবণ দিয়ে মেখে রাখুন এক ঘণ্টা।,একটি প্যানে তেল গরম করে একটি একটি করে উইংসগুলো ভাজুন। ভাজা হয়ে গেলে আলাদা করে তুলে রাখুন।,একই তেলে পেঁয়াজ কুচি ও রসুন কুচি দিয়ে ভাজুন। এর সঙ্গে বাকি সব উপকরণ মিশিয়ে গ্রেভি তৈরি করুন। এর মধ্যে ভাজা উইংসগুলো দিয়ে ঢেকে রাখুন হালকা আঁচে। মসলা ঢুকে উইংস নরম হলে চিলি সস দিয়ে নেড়ে নামিয়ে নিন।"
শুষ্ক ত্বক: শীতের প্রভাবে নাকি রোগজনিত?,"শীতের প্রবাহ শুরু হওয়ার সঙ্গে সঙ্গেই ত্বক শুষ্ক হতে শুরু করেছে, লক্ষ্য করেছেন নিশ্চয়ই। শীতে বাতাসে জলীয়বাষ্প কমে যাওয়ায় ত্বক থেকে পানি শুষে নেয়, যার প্রভাবে ত্বক শুষ্ক ও রুক্ষ হয়ে যায়।,আবহাওয়া পরিবর্তন ছাড়াও আরও নানান কারণে ত্বক শুষ্ক ও রুক্ষ হতে পারে। চিকিৎসার পরিভাষায় একে জেরোসিস বলা হয়ে থাকে। এটি এমন একটি সমস্যা যা কমবেশি সব বয়সীদেরই হতে পারে। সাধারণভাবে হাত, পা এবং পেটের উভয় দিক আক্রান্ত হয় বেশি। তবে অন্য স্থানেও এই পরিবর্তন হতে পারে।,কীভাবে হয়,ত্বকের 'ইপিডার্মিস'-এ 'স্ট্যাটম কর্নিয়াম' নামে একটি স্তর থাকে। এটি অনেকটা পলিথিনের আবরণের মতো আমাদের শরীরকে আবৃত করে রাখে। এই স্তরই পানি ধারণ করে ত্বককে মসৃণ রাখতে সাহায্য করে এবং ক্ষতিকর পদার্থ শরীরে প্রবেশে বাধা দেয়। কোনো কারণে এই স্তর ক্ষতিগ্রস্ত হলে পানি ধারণ ক্ষমতা কমে যায় এবং সমস্যাটি তৈরি হয়।,কেন হয়,আবহাওয়া: ঋতু পরিবর্তনে বাতাসে জলীয়বাষ্প কমে গেলে ত্বক থেকে পানি শুষে নেয় এবং ত্বক রুক্ষ ভাব ধারণ করে। শীতে শুষ্ক ত্বকের প্রবণতা এ কারণেই হয়ে থাকে। এ ছাড়াও, রুম হিটার, এয়ারকন্ডিশনারের কারণেও রুমের জলীয়বাষ্প কমে ত্বক শুষ্ক হতে পারে।,বয়স: সাধারণত পঞ্চাশোর্ধ্বদের ত্বকের ইপিডার্মিস পাতলা হতে শুরু করে। এর ফলে ত্বকও শুষ্ক ও রুক্ষ হতে শুরু করে। যাদের বয়স ষাটোর্ধ্ব তারাই বেশি আক্রান্ত হন। নারীদের মাসিক বন্ধ (মেনপজ) হওয়ার পর এ সমস্যা প্রকাশ পেতে থাকে।,সূর্যালোক: সরাসরি সূর্যালোকের কারণে যেকোনো ঋতুতেই ত্বক শুষ্ক হতে পারে। কারণ সূর্যের উত্তাপে ত্বকের পানি ও নিঃসরিত তেল শুকিয়ে যায়।,সাবান ও ডিটারজেন্ট: সাবান, ক্লিনজার ও ডিটারজেন্ট ত্বকের ময়লা পরিষ্কার করার সময় ত্বকের পানি ও তেল শুষে নেয়। এগুলো যত বেশি ক্ষারীয় হয় ততবেশি তেল ও পানি শুষে নেয়।,রোগজনিত কারণ: শরীরে কিছু রোগের কারণে ত্বকের পানি ধারণক্ষমতা কমে যায় এবং ত্বক রুক্ষ হয়। এটপিক ডার্মাটাইসিস, সোরাইয়াসিস, ইকথায়োসিসের মতো ত্বকের রোগ থাকলে ত্বক রুক্ষ হয়। তবে এসব ক্ষেত্রে রুক্ষতা ছাড়াও চুলকানি, ত্বক ফেটে যাওয়া, ত্বকে প্রদাহ এবং স্কেলিং লক্ষণ হিসেবে দেখা দিতে পারে। এ ছাড়াও, কিডনিজনিত রোগ, পুষ্টির অভাব এবং ভিটামিন (এ/ই)-এর ঘাটতিতে ত্বক রুক্ষ হতে পারে।,ওষুধ: কিছু কিছু ওষুধের পার্শ্বপ্রতিক্রিয়া হিসেবে ত্বক শুষ্ক হতে পারে।,কীভাবে মুক্ত থাকবেন,সাধারণভাবে শীতে শুষ্ক ত্বক থেকে পরিত্রাণ পেতে ত্বকের যত্নে বর্ণিত নিয়মগুলো মেনে চলার চেষ্টা করুন:,১. কুসুম কুসুম গরম পানিতে স্বল্প সময়ে গোসল শেষ করুন।,২. গোসলের সময় কোমলভাবে শরীর পানিতে ধুয়ে ফেলুন, কখনই শরীর ঘষবেন না।,৩. সাবান ও ক্লিনজার যতটা সম্ভব কম ব্যবহার করুন এবং ত্বকের ধরন অনুযায়ী এগুলো নির্বাচন করুন।,৪. গোসলের পর শরীরে ময়েশ্চারাইজার ব্যবহার করুন।,৫. প্রয়োজনে রুমের ভেতর 'হিউমোডিফায়ার' ব্যবহার করুন।,৬. প্রচুর পানি পান করুন।,৭. খাদ্য তালিকায় তৈলাক্ত মাছ রাখুন।,৮. সাবান ক্লিনজার ও ময়েশ্চারাইজার নির্বাচনের জন্য প্রয়োজনে চিকিৎসকের পরামর্শ নিন।,নিয়মগুলো যথাযথভাবে অনুসরণ করার পরও যদি ত্বকের শুষ্ক ও রুক্ষতা থেকে পরিত্রাণ না পান, তবে অবশ্যই বিশেষজ্ঞ চিকিৎসকের পরামর্শ নিতে ভুলবেন না।,ডা. এম আর করিম রেজা, ত্বক ও সৌন্দর্য বিশেষজ্ঞ"
সন্দেশ তৈরির সহজ রেসিপি,"অনেকের পছন্দের মিষ্টি সন্দেশ। চাইলেই ঘরে বসে যে কেউ বানাতে পারেন এই মিষ্টি। কীভাবে গুড়ো দুধের সন্দেশ বানাবেন তা জেনে নিন।,উপকরণ,গুড়ো দুধ ২ কাপ, কনডেন্সড মিল্ক পরিমাণ মতো, বাদাম বাটা ২ টেবিল চামচ, ঘি সীমিত পরিমাণ, এলাচ গুড়ো এক চিমটি।,প্রণালী,গুড়ো দুধ একটি বাটিতে নিয়ে বাদাম বাটা এবং ১ চা চামচ ঘি মেশান। এর সঙ্গে পরিমাণ মতো কনডেন্সড মিল্ক মিশিয়ে নিন। এলাচ গুড়ো ছিটিয়ে সব একসঙ্গে মাখুন। হাতে চেপে মিশ্রণটি কিছু সময় ফ্রিজে রেখে দিন। একটু জমে এলে নামিয়ে হাতে ঘি মেখে গোল গোল করে, বুড়ো আঙুলে চাপ দিয়ে সন্দেশ তৈরি করুন।"
পানির বিকল্প আছে?,"ঋতু বদলের পালায় প্রকৃতিতে হেমন্ত এলেও তাপমাত্রা এখনও কমেনি। তীব্র রোদ আর গরমে অতিষ্ঠ জনজীবন। এমন আবহাওয়ায় মানুষের শরীরে পানিশূন্যতা তৈরি হওয়া স্বাভাবিক।,প্রতিদিন পর্যাপ্ত পানি পান না করলে শরীরে পানির ঘাটতি দেখা দেয়। যা ডিহাইড্রেশন বা পানিশূন্যতা। যার কারণে শরীরের নানা সমস্যা হতে পারে। পানি খাওয়ার মাধ্যমে শরীরের বর্জ্য দূর হয়, অক্সিজেনের ঘাটতি পূরণ হয় ও ক্লান্তিভাব কাটে।,পানির কোনো বিকল্প আছে কী? জানতে চাইলে হেলথ অ্যান্ড হোপ হাসপাতালের চেয়ারম্যান ও জনস্বাস্থ্য বিশেষজ্ঞ ডা. লেলিন চৌধুরী দ্য ডেইলি স্টারকে বলেন, 'পানির বিকল্প পানি। সুস্থ থাকতে পানির আর কোনো বিকল্প নেই।',মানুষের শরীরে প্রায় ৬০ শতাংশ পানি। পানি ও লবণের ভারসাম্য নষ্ট হলেই ঘটে নানা শারীরিক অসুস্থতা।,পানিশূন্যতায় মানুষের শরীরে তৃষ্ণা ও স্নায়বিক পরিবর্তন—যেমন মাথা ব্যথা, অস্বস্তি, ক্ষুধা হ্রাস, প্রস্রাবের পরিমাণ হ্রাস, ক্লান্তি ও খিচুনি হতে পারে। বেশিরভাগ মানুষ শরীরের পানিশূন্যতা ৩ থেকে ৪ শতাংশ পর্যন্ত সহ্য করতে পারেন। ৫ থেকে ৮ শতাংশ পানি হ্রাস পেলে ক্লান্তি ও মাথা ঘুরতে পারে। শরীরের মোট পানির ১০ শতাংশেরও বেশি হ্রাস পেলে তীব্র তৃষ্ণার সঙ্গে শারীরিক ও মানসিক অবনতি ঘটতে পারে।,তাই পানিশূন্যতা রোধে সচেতন থাকতে হবে। ডা. লেলিন জানান, ৫০ থেকে ৫৫ কেজি ওজনের একজন সম্পূর্ণ সুস্থ মানুষের দৈনিক আড়াই থেকে ৩ লিটার পানি পান করা উচিত।,অনেকেই দৈনিক পর্যাপ্ত পরিমাণ পানি পান করেন না। অনেক বাচ্চাও পর্যাপ্ত পানি পান করতে চায় না। সেক্ষেত্রে অনেকেই পানির বিকল্প হিসেবে অন্যান্য পানীয় যেমন— ফলের জুস, সফট ড্রিংকস, চা বা কফি পান করে থাকেন।,তবে পানিশূন্যতা রোধে এনার্জি ড্রিংকস, কোমল পানীয়, ক্যাফেইনযুক্ত পানীয় বা অ্যালকোহলযুক্ত পানীয়—কোনোটাই কার্যকর নয় বলছেন গবেষকেরা।,ডা. লেলিন জানান, জন্মের পর ৬ মাস পর্যন্ত শিশুদের মায়ের দুধের কোনো বিকল্প নেই। মায়ের দুধ থেকেই তাদের প্রয়োজনীয় খাদ্য ও পানির চাহিদা পূরণ হয়ে যায়। ৬ মাসের পর থেকেই যেসব খাবারে পানির পরিমাণ বেশি থাকে তা শিশুদের শরীরে পানির চাহিদা পূরণে সাহায্য করে।,তিনি বলেন, 'কিন্তু বড়দের ক্ষেত্রে বিষয়টি একটু ভিন্ন। পানির বিকল্প হিসেবে জুস বা অন্য কোনো পানীয় গ্রহণ করলে তার মধ্যে জলীয় অংশ ছাড়াও যে অন্যান্য পুষ্টি উপাদান থাকে তা শরীরে সুষম খাদ্যের ভারসাম্য নষ্ট করতে পারে। সেটা ক্ষতির কারণ হতে পারে। কাজেই জুস বা অন্যান্য পানীয় পানির বিকল্প নয়।',অনেক বেশি ঘাম হলে, বমি বা ডায়রিয়া হলে স্যালাইন খাওয়া যেতে পারে। তবে অকারণে স্যালাইন না খাওয়াই ভালো। শরীরকে সুস্থ রাখতে ও ডিহাইড্রেটেড রাখতে পানি পান করার বিকল্প কিছুই নেই।,শরীরকে হাইড্রেটেড রাখতে অন্যান্য পানীয় বা পানিযুক্ত ফল বা স্যুপ জাতীয় খাবার খেলেও বেঁচে থাকার জন্য কোষে পানি (H2O) থাকতে হবে। যদি পর্যাপ্ত পানি পান না করা হয়, কোষগুলো পানিশূন্য হয়ে যায় এবং পরিপাকক্রিয়া ধীর হয়ে যায়।,অতিরিক্ত পরিমাণ পানি পান করারও কুফল রয়েছে। ডা. লেলিন বলেন, 'আমাদের শরীরের বর্জ্য এবং পানি বের করে দেয় কিডনি। কিডনির কাজ করার একটি সামর্থ্য রয়েছে। একে যদি সামর্থ্যের বাইরে কাজ করতে দেওয়া হয় তাহলে ধীরে ধীরে সে তার কর্মক্ষমতা হারিয়ে ফেলবে। কাজেই পরিমাণ মতো পানি পান করতে হবে। কমও নয় অনেক বেশিও নয়।'"
নিজেই যখন রসমালাই কারিগর,"রসমালাই! নাম শুনলেই চোখের সামনে ভেসে উঠে দুধের মধ্যে ডুবে থাকা তুলতুলে নরম গোল গোল ছানা। দোকানের রসমালাই তো অনেক খেলেন। এবার না হয় নিজেই হয়ে যান রসমালাইয়ের কারিগর।,কী ভাবছেন? দোকানের মতো মজা হবে না বা কষ্ট বৃথা যাবে? মোটেই না।,উপকরণ:,ঘরে রসমালাই তৈরি করতে আপনার প্রয়োজন হবে দেড় লিটার ফুল ক্রিম দুধ, ১/৩ কাপ কনডেন্সড মিল্ক, ৩ চামচ ভিনেগার, ৩/৪ কাপ বা ১৮০ গ্রাম চিনি, ১/২ চামচ এলাচ গুড়ো, জাফরান (ঘরে না থাকলে না দিলেও চলবে) এবং পরিমাণ মতো কাজু ও পেস্তা বাদাম।,প্রণালি:,প্রথমে ছানা তৈরির জন্য আধা লিটার দুধ চুলায় বেশি আঁচে ফুটিয়ে নিন। তারপর চুলা বন্ধ করে দুধ একটু ঠাণ্ডা করার জন্য হালকা নাড়ুন। দুধ ঠাণ্ডা হয়ে এলে ৩ চামচ ভিনেগারের সঙ্গে ২ চামচ পানি যোগ করে দুধে মিশিয়ে নিন। ছানা তৈরি হয়ে গেলে সুতি কাপড়ের মধ্যে রেখে বাড়তি পানি চেপে চেপে বের করে ১০ থেকে ১৫ মিনিট রেখে দিন। তারপর ছানার ময়েশ্চার ঠিক রাখার জন্য হাতে মেখে নিন। ছানার গুটি ভেঙে ক্র্যাকবিহীন হয়ে গেলে সিরাপ বানানোর কাজে লেগে পড়ুন।,সিরাপ বানানোর জন্য একটি প্যানে ৩/৪ কাপ চিনির সঙ্গে সাড়ে ৩ কাপ পানি মিশিয়ে ঢেকে চুলায় ফুটতে দিন। তারপর ছানা থেকে হাতের সাহায্যে ছোট ছোট বল বানিয়ে নিন। ফুটন্ত সিরাপে ছানার বলগুলো দিয়ে বেশি আঁচে ৭ মিনিট ফুটিয়ে নিন। পানি দেওয়ার প্রয়োজন হলে সামান্য গরম পানি দিতে পারেন। সর্বমোট ২০ মিনিট সেদ্ধ করার পর চুলা বন্ধ করে দিন। ছানার বলগুলো স্পঞ্জের মতো নরম হয়ে গেলে ভালো করে সিরাপ বের করে ফেলুন।,ফ্রাই প্যানে বাকি ১ লিটার দুধ ফুটিয়ে নিয়ে ১/২ চামচ এলাচ গুড়ো দিন। ঘরে জাফরান দিয়ে দিতে পারেন। দুধ আরও ঘন করার জন্য কনডেন্সড মিল্ক দিয়ে দিন। এরপর স্বাদ মতো চিনি দিয়ে কিছুক্ষণ নাড়ুন। দুধের মধ্যে সিরাপ ঝড়ানো ছানার বলগুলো ছেড়ে ১ থেকে ২ মিনিট ফুটিয়ে নিন।,চুলা থেকে নামিয়ে বা ফ্রিজে কিছুক্ষণ ঠাণ্ডা করার পর এর উপরে বাদাম, জাফরান ছড়িয়ে পরিবেশন করুন আপনার নিজের হাতে তৈরি মজাদার রসমালাই।,টিপস:,১. ভালো মানের বা খাঁটি দুধ রসমালাইয়ের স্বাদ দ্বিগুণ করে দিতে পারে।,২. ভিনেগারের সঙ্গে অবশ্যই পানি যোগ করতে হবে।,৩. ফুটন্ত দুধে ভিনেগার দিলে ছানা শক্ত হয়ে যায়। হালকা ঠাণ্ডা দুধের মধ্যে ভিনেগার ও পানির মিশ্রন যোগ করলে ছানা নরম হবে।,৪. ছানা থেকে পানি বের করার জন্য অতিরিক্ত চাপ দেওয়া যাবে না।,৫. ৬-৭ মিনিটের বেশি ছানা মাখানো যাবে না। তাহলে ফ্যাট বের হয়ে যাবে।,৬. চিনির সিরাপ গাঢ় করা উচিত না।,৭. ফুটন্ত সিরাপের মধ্যেই ছানার বল ছাড়তে হবে। অতিরিক্ত পানি যোগ করতে হলে ফুটন্ত গরম পানি যোগ করতে হবে।,৮. ছানার বল সেদ্ধ ঠিক মতো হয়েছে কি না বোঝার জন্য বাটিতে পানি নিয়ে একটা বল ছেড়ে দিন। বল যদি নিচে ডুবে যায় তাহলে বোঝা যাবে সেদ্ধ হয়েছে।,৯. রসমালাইয়ের দুধ পাতলা রাখতে হবে।"
মহাভোজ থালি: ঘোষ পরিবারের দুর্গাপূজার রেসিপি,"উৎসবে-পার্বণে হিন্দু পরিবারে পরিবেশিত হওয়া একটি বিশেষ খাবার মহাভোজ থালি। নিরামিষ, মাছ ও মিষ্টি  দিয়ে সাজিয়ে তোলা এ থালি বিভিন্ন সুস্বাদু বাঙালি খাবারের এক দুর্দান্ত সংমিশ্রণ।,রাজধানীর বারিধারায় লেখা ঘোষের বাড়িতে গিয়ে বিশেষ এ থালির স্বাদ নেওয়ার সুযোগ হয়। নারায়ণগঞ্জে বেড়ে ওঠা লেখা ঘোষের রক্তেই যেন খাবারের প্রতি বিশেষ ভালোবাসা রয়েছে। নারায়ণগঞ্জের বিখ্যাত বোস কেবিন প্রতিষ্ঠিত হয়েছে তার পরিবারের হাত ধরে। রান্নায় তার নিজের আগ্রহও অনেক। তার রান্না খেয়েছেন, এমন যে কেউ আরেকবার সেই রান্নার স্বাদ গ্রহণ করতে চাইবেন।,লেখা এমনিতে নতুন নতুন আইটেম নিয়ে পরীক্ষা-নিরীক্ষা করতে পছন্দ করেন। কিন্তু, দুর্গাপূজার সময় তিনি পুরোপুরি ঐতিহ্যের অনুসারী। এ সময়টা শুধু বাঙালি-হিন্দু পরিবারের বহু বছরের পুরনো ও ঐতিহ্যবাহী খাবার পরিবেশন করেন তিনি।,মেয়ে শ্রাবন্তী দত্তের সহায়তায় স্টার লাইফস্টাইলের জন্য মহাভোজ থালির রেসিপি দিয়েছেন লেখা ঘোষ।,এ থালিতে যা যা থাকছে-,ছোলার ডাল,উপকরণ,বুটের ডাল, ছোট কিউব করে কাটা নারিকেল, কিশমিশ, হলুদ গুঁড়ো, আদা বাটা, লবণ, চিনি, গরম মসলার গুঁড়ো, তেল, ঘি, তেজপাতা, শুকনো লাল মরিচ ও জিরা।,প্রণালি,লবণ দিয়ে বুটের ডাল সেদ্ধ করুন। ফুটন্ত ডালে এক চিমটি হলুদ গুঁড়ো, আদা বাটা, লবণ ও চিনি দিন। আলাদা প্যানে ঘি দিয়ে নারিকেল ও কিশমিশ ভাজুন।,একটি গভীর পাত্রে তেল গরম করুন। তেজপাতা, শুকনো লাল মরিচ ও জিরা দিন। সেদ্ধ ডাল দিয়ে নাড়ুন। ভাজা নারিকেল ও কিশমিশ যোগ করুন। লবণ ও চিনি ঠিক আছে কি না দেখুন। ১ চা চামচ খাঁটি ঘি, গরম মশলা গুঁড়ো ও কাঁচামরিচ যোগ করুন। ভালো করে নেড়ে চুলা থেকে নামিয়ে নিন।,মোচা ঘণ্ট,উপকরণ,কলা ফুল (চিকন করে কাটা কলার মোচা), ছোট কিউব করে কাটা আলু , সেদ্ধ ছোলা, ভাজা নারিকেল, কিশমিশ, কাঁচামরিচ, তেজপাতা, আস্ত জিরা, লবণ, চিনি, ঘি, গরম মসলা বাটা। হলুদ গুঁড়ো, মরিচ গুঁড়ো, জিরা গুঁড়ো, ধনে গুঁড়ো, আদা বাটা ও সামান্য পানি দিয়ে তৈরি মসলার পেস্ট।,প্রণালি,কাটা কলা ফুল লবণ দিয়ে ফুটিয়ে নিন। একটি প্যানে তেল গরম করুন। তেজপাতা ও জিরা দিন। এরপর ছোলা যোগ করুন এবং একটু ভাজুন। আলু দিয়ে ভাজুন। এরপর ভাজা নারিকেল ও কিশমিশ দিয়ে আবার ভাজুন। মসলার পেস্ট যোগ করুন এবং তেল আলাদা না হওয়া পর্যন্ত ভাজতে থাকুন।,এরপর সেদ্ধ কলা ফুল ও মশলা দিয়ে ভাজুন। লবণ ও চিনি দিন। আঁচ কমিয়ে ঢেকে দিন এবং সেদ্ধ করুন। শুকিয়ে যাওয়ার পর ঘি, গরম মসলা বাটা ও কাঁচামরিচ দিন। ভালো করে নেড়ে চুলা থেকে নামিয়ে নিন।,ছানাবড়ার তরকারি,উপকরণ,ছানাবড়ার জন্য দই পনির (ছানা), হলুদ গুঁড়ো, মরিচ গুঁড়ো, আদা বাটা, বেকিং সোডা, ময়দা, তেল, লবণ ও চিনি। তেলে দেওয়ার জন্য তেজপাতা, আস্ত এলাচ, দারুচিনি ও লবঙ্গ। সাদা তিল, পোস্ত বীজ, কাঁচামরিচ, ভাজা নারিকেল ও আদা বাটা দিয়ে তৈরি মসলার পেস্ট। এ ছাড়া, তেল, ঘি, লবণ ও চিনি লাগবে।,প্রণালি,ছানাবড়ার উপকরণগুলো মিহি করে ব্লেন্ড করুন এবং বল তৈরি করুন। বাদামী হওয়া পর্যন্ত বলগুলো ভাজুন। কড়াইয়ে তেল গরম করুন এবং তেজপাতা, আস্ত এলাচ, দারুচিনি ও লবঙ্গ দিন। এরপর মসলার পেস্ট যোগ করুন এবং তেল আলাদা না হওয়া পর্যন্ত ভাজুন। ফুটন্ত গরম পানি, লবণ ও চিনি যোগ করুন। কিছুটা ঘন হওয়া পর্যন্ত সেদ্ধ করুন।,ভাজা বল, আস্ত কাঁচামরিচ ও ঘি দিন। ১ মিনিট রেখে চুলা থেকে নামান।,সর্ষে-কাসুন্দি পাবদা,উপকরণ,হলুদ ও লবণ দিয়ে হালকা ভাজা পাবদা মাছ, সরিষা, কাঁচা মরিচ, সরিষার তেল ও লবণ। সরিষা বাটা, কাসুন্দি, কাঁচামরিচ বাটা, আদা বাটা ও হলুদ গুঁড়ো দিয়ে তৈরি মসলার পেস্ট।,প্রণালি,একটি প্যানে সরিষার তেল গরম করুন। কাঁচামরিচ ও সরিষা বীজ দিন। মসলার পেস্ট ও সামান্য পানি যোগ করুন। তেল আলাদা না হওয়া পর্যন্ত রান্না করুন। গরম পানি ও লবণ দিয়ে নাড়ুন। মাছের টুকরো দিন। ঢেকে ২ মিনিট জন্য রান্না করুন। আস্ত কাঁচামরিচ দিয়ে ১ টেবিল চামচ সরিষার তেল দিন। চুলা থেকে নামিয়ে নিন।,রুই কালিয়া,উপকরণ,রুই মাছ, হলুদ ও লবণ দিয়ে হালকা ভাজা আলু, তেজপাতা, কাঁচামরিচ, আস্ত জিরা, কিসমিস, লবণ, চিনি, তেল, ঘি ও গরম মসলার পেস্ট। কাজু বাটা, আদা বাটা, হলুদ গুঁড়ো, মরিচ গুঁড়ো, জিরা গুঁড়ো, ধনে গুঁড়ো, কিশমিশ, দই ও সামান্য পানি ব্লেন্ড করে তৈরি মসলার পেস্ট।,প্রণালি,কড়াইয়ে তেল গরম করে তেজপাতা, কাঁচামরিচ, আস্ত জিরা দিন। মসলার পেস্ট যোগ করুন এবং ভাজুন। কিশমিশ দিয়ে একটু ভাজুন। লবণ, চিনি ও গরম পানি দিন। ভাজা মাছের টুকরো ও আলু দিয়ে ঢেকে দিন। আলু হয়ে যাওয়ার পর আস্ত কাঁচামরিচ, ঘি ও গরম মসলার পেস্ট যোগ করুন। ১ মিনিট পর চুলা থেকে নামিয়ে নিন।,ইলিশ পাতুরি,উপকরণ,ইলিশ মাছ, করলা পাতা, কাঁচামরিচ, লবণ ও সরিষার তেল। সরিষাবাটা, নারিকেল বাটা, কাঁচামরিচ বাটা, হলুদ গুঁড়ো ও পরিমাণ মতো সরিষার তেল মিশিয়ে তৈরি মসলার পেস্ট।,প্রণালি,মাছের টুকরোগুলোতে ভালোভাবে মশলার পেস্ট মাখিয়ে নিন। একটি মাছের টুকরো ও একটি আস্ত কাঁচামরিচ একটি পাতা (প্রয়োজনে ২টি) দিয়ে সুন্দরভাবে মুড়িয়ে নিন। একটি টুথপিক দিয়ে গেঁথে দিন। সবগুলো এভাবে করুন। স্টিম বা মাইক্রোওয়েভ করুন এগুলো।,পরিবেশনের থালায় মাছের টুকরোগুলো রাখুন। একটি প্যানে সরিষার তেল গরম করুন। কাঁচামরিচ ও সরিষা বীজ দিয়ে গরম করুন। মাছের টুকরোর উপর গরম সুগন্ধি তেল ছড়িয়ে দিন।,বাসন্তী পোলাও,উপকরণ,২ কাপ চিনিগুঁড়া চাল, ৪ কাপ ফুটন্ত গরম পানি, ভাজা কাজু ও কিশমিশ, কাটা পেস্তা ও কাঠবাদাম, তেজপাতা, গোটা গরম মসলা, আদা বাটা, কাঁচামরিচ, হলুদ খাবারের রং। এ ছাড়া, জাফরানযুক্ত দুধ, জর্দার রং, লবণ, চিনি, তেল ও ঘি।,প্রণালি,একটি সসপ্যানে তেল ও ঘি গরম করুন। তেজপাতা ও গোটা গরম মসলা যোগ করুন। কাটা বাদাম যোগ করুন এবং একটু ভাজুন। চাল, আদাবাটা, খাবারের রং, হলুদ, লবণ ও চিনি দিয়ে ভালো করে নাড়ুন। গরম পানি দিয়ে ঢেকে রান্না করুন। পানি শুকিয়ে যাওয়ার পরে কাঁচামরিচ, কাজু ,কিশমিশ, জাফরানের মিশ্রণ ও সামান্য ঘি যোগ করুন। ভালোভাবে নেড়ে ঢেকে দিন এবং একটি তাওয়ার উপর দমে রাখুন। ১০ থেকে ১৫ মিনিট পর চুলা থেকে নামিয়ে নিন।,ঝিরঝিরি আলু ভাজা,উপকরণ,আলু, হলুদ গুঁড়ো, লবণ, কারি পাতা, চিনাবাদাম, চাট মসলা, তেল ও সরিষার তেল।,প্রণালি,ঠাণ্ডা পানিতে আলু ধুয়ে নিন। এক চিমটি হলুদ গুঁড়ো এবং লবণ দিয়ে ধুয়ে ফেলুন। একটি গভীর প্যানে তেল দিয়ে মচমচে হওয়া পর্যন্ত ভাজুন। আরেকটি প্যানে সরিষার তেল গরম করুন। কারি পাতা ও চিনাবাদাম দিন। একটু ভাজুন এবং ছেঁকে নিন। এই ভাজা মশলা ভাজা আলুর সঙ্গে মিশিয়ে তার উপর চাট মশলা দিন।,চাটনি,উপকরণ,সেদ্ধ চটকানো জলপাই, কাঁচা আমের টুকরো, পাঁচফোড়ন, সরিষা, শুকনো লাল মরিচ, হলুদ গুঁড়ো, কালো লবণ, লবণ, চিনি ও সরিষার তেল।,প্রণালি,কড়াইয়ে সরিষার তেল গরম করুন। পাঁচফোড়ন ও শুকনো লাল মরিচ দিন। জলপাই ও আম যোগ করুন। হলুদ গুঁড়ো এবং লবণ দিয়ে ভাজুন। গরম পানি দিয়ে সেদ্ধ করুন। চিনি ও কালো লবণ যোগ করুন। চিনি গলে চাটনি ঘন হওয়া পর্যন্ত রান্না করুন।,আরেকটি প্যানে সরিষার তেল গরম করুন। সরিষার বীজ ও শুকনো লাল মরিচ দিন। চাটনির উপর দিয়ে ভাল করে মিশিয়ে চুলা থেকে নামিয়ে নিন। এর উপর চাট মশলা ছিটিয়ে দিন।,নারিকেলের নাড়ু,উপকরণ,নারিকেল, চিনি, গুঁড়ো দুধ, এলাচ গুঁড়ো।,প্রণালি,ভাজা নারিকেল, গুঁড়ো দুধ ও চিনি একসঙ্গে ব্লেন্ড করুন। একটি ভারি তলাযুক্ত প্যানে নিয়ে ক্রমাগত নাড়তে থাকুন। আঁঠালো হয়ে তেল ছেড়ে দিলে প্যান থেকে মিশ্রণটি একটি থালায় নিন। হাতের তালু দিয়ে গোল বল তৈরি করুন।,পায়েস,উপকরণ,১ লিটার ফুল ক্রিম দুধ, ১০০ গ্রাম চিনিগুঁড়া চাল, ৪ টেবিল চামচ কনডেন্সড মিল্ক, ১ কাপ চিনি, এলাচ গুঁড়ো, কিশমিশ।,প্রণালি,একটি ভারী তলার সসপ্যানে দুধ ফুটিয়ে নিন। সব শুকনো উপাদান মিশিয়ে নিন (এলাচ গুঁড়া এবং কিশমিশ বাদে) এবং দুধে দিয়ে দিন। চাল সেদ্ধ না হওয়া পর্যন্ত রান্না করুন। মাঝে মাঝে নাড়তে থাকুন। চাল নরম হয়ে গেলে এলাচ গুঁড়ো ও কিশমিশ যোগ করুন। ভালো করে নেড়ে চুলা থেকে নামিয়ে নিন।,ক্ষীরের সন্দেশ,উপকরণ,ফুল ক্রিম দুধ, চিনি, ভাজা নারিকেল, এলাচ গুঁড়ো।,প্রণালি,দুধ ও চিনি একসঙ্গে কম আঁচে রান্না করুন এবং এটিকে ক্ষীর বানিয়ে নিন। ভাজা নারিকেল যোগ করুন এবং যতক্ষণ না এটি শক্ত হয়ে যায়, ততক্ষণ ক্রমাগত নাড়ুন। এরপর এলাচ গুঁড়ো যোগ করে প্যান থেকে নামান। এই মিশ্রণটিকে ছাঁচে দিয়ে সন্দেশের রূপ দিন। ঠান্ডা করার জন্য চ্যাপ্টা একটি থালায় রাখুন।,ছবি: সাজ্জাদ ইবনে সাইদ,রেসিপি ও খাবার: লেখা ঘোষ,বিশেষ ধন্যবাদ: শ্রাবন্তী দত্ত"
সন্দেশ তৈরির সহজ রেসিপি,"অল্প উপকরণে সহজেই কীভাবে গুঁড়ো দুধের সন্দেশ তৈরি করবেন জেনে নিন।,উপকরণ,২ কাপ গুঁড়ো দুধ, পরিমাণ মতো কনডেন্সড মিল্ক, ২ টেবিল চামচ বাদাম বাটা, অল্প ঘি, ১ চিমটি এলাচ গুঁড়ো।,প্রণালি,একটি বাটিতে গুঁড়ো দুধ নিয়ে বাদাম বাটা ও ১ চা চামচ ঘি মিশান। সঙ্গে পরিমাণ মতো কনডেন্সড মিল্ক মিশিয়ে নিন। এলাচ গুঁড়ো দিয়ে সব একসঙ্গে মাখুন। হাতে চেপে মিশ্রণটি কিছু সময় ফ্রিজে রেখে দিন। একটু জমে এলে বের করে নিন। হাতে ঘি মেখে গোল গোল করে এবং বুড়ো আঙুলে চাপ দিয়ে সন্দেশ তৈরি করুন।"
চুলের যত্নে খাদ্যাভ্যাস,"মানুষের বাহ্যিক সৌন্দর্যের অন্যতম একটি অংশ হলো চুল। মানুষের মুখের সৌন্দর্য বাড়াতে চুলের জুড়ি নেই। কিন্তু, জানেন কী চুল সুস্থ এবং সুন্দর রাখতে পানি ও তেলের পাশাপাশি চাই দরকারি পুষ্টি  উপাদান। শ্যাম্পু ও কন্ডিশনারের পাশাপাশি প্রতিদিনের খাদ্যাভ্যাসও চুল সুস্থ ও সুন্দর রাখতে সমান গুরুত্বপূর্ণ।,চুল পরিচ্ছন্ন না রাখলে চুল যেমন ঝরে পড়ে, একইভাবে সঠিক ডায়েট মেনে না চললেও চুল ঝরে পড়ার সমস্যা দেখা দিতে পারে। তাই স্বাস্থ্যজ্জোল চুল পেতে ও চুল ঝরে পড়া রোধ করতে আপনার প্রতিদিনের খাদ্যাভ্যাসে পুষ্টিকর খাবার রাখা জরুরি।,প্রতিদিনের খাদ্য তালিকায় কোন কোন খাবার রাখলে চুল সুস্থ ও সুন্দর হয় তা জেনে নিন-,ডিম,প্রোটিনের একটি বড় উৎস হলো ডিম। এছাড়াও ডিমে আছে প্রচুর পরিমাণে জিংক, সেলেনিয়াম, সালফার ও আয়রন। আয়রন চুলের গোড়ায় রক্ত ও অক্সিজেনের সরবরাহ নিশ্চিত করে। এ ছাড়া, আয়রনের অভাবে দেখা দেওয়া রোগ, যেমন এনেমিয়া নারীর চুল ঝরে পড়ার একটি বড় কারণ। তাই দৈনিক খাদ্যতালিকায় ডিম রাখলে সেটি চুলের প্রয়োজনীয় পুষ্টি যোগাতে সাহায্য করবে।,বাদাম,বাদামে বায়োটিন উপাদান আছে। যা দ্রুত চুল বৃদ্ধি করে এবং চুলের গোড়া মজবুত করে। কাজু বাদাম, কাঠ বাদাম, চিনা বাদাম পেসতা বাদামে অধিক পরিমাণে বায়োটিন থাকে। তাই প্রতিদিনের খাদ্য তালিকায় যে কোনো এক রকমের বাদাম রাখার চেষ্টা করুন।,পালংশাক,পালং শাকে রয়েছে প্রচুর পরিমাণে আয়রন এবং ফোলাইট। এই সবুজ শাকটি নিয়মিত খেলে আমাদের দেহে হিমোগ্লোবিনের মাত্রা বাড়ে এবং এতে চুলের ফলিকলে অক্সিজেন পৌঁছায়। এতে আমাদের চুল দ্রুত বাড়ে এবং মাথার ত্বক ঠিক থাকে।,মিষ্টি আলু,মিষ্টি আলুর ভিটামিন মাথার ত্বকে প্রয়োজনীয় তেল তৈরি করতে সাহায্য করে। ভিটামিন 'এ'-এর অভাব দেখা দিলে মাথার ত্বকে চুলকানি ও খুশকির মতো সমস্যা দেখা দিতে পারে। গাজর, আম, মিষ্টি কুমড়া, অ্যাপ্রিকট ও বাঙ্গিও ভিটামিন এ-এর চমৎকার উৎস।,লেবু,ভিটামিন সি চুলের জন্য অত্যন্ত প্রয়োজনীয় একটি পুষ্টি উপাদান। শরীরে প্রতিদিন ভিটামিন সি-এর চাহিদা পূরণে লেবু, কমলালেবু বা এই জাতীয় ফল নিয়মিত খেতে হবে। লেবু ভাতের সঙ্গে অথবা কুসুম গরম পানিতে মধু মিশিয়ে খাওয়া যেতে পারে। দ্রুত চুল গজাতে এটি অনেক কার্যকর। এ ছাড়াও, ভিটামিন সি-এর চাহিদা পূরণ করতে পেয়ারা, পেঁপে, আমলকি, কমলা এসব সহজলভ্য ফল ও খাদ্যতালিকায় রাখতে পারেন,ডাল,ডাল উদ্ভিজ্জ প্রোটিন যা আমাদে দেহের কোষ বৃদ্ধিতে কাজ করে। এটি চুলের কোষ বৃদ্ধিতে অনেক সহায়তা করে। এতে চুল দ্রুত বাড়ে এবং চুলের উজ্জ্বলতা বৃদ্ধি পায় ও রুক্ষতা দূর হয়। তাই খাদ্য তালিকায় ডাল রাখুন।,এ ছাড়াও, আপনার নিয়মিত খাদ্য তালিকায় গাজর, পাকা টমেটো, হাঁস বা মুরগির মাংস, সামুদ্রিক মাছ, শশা, ক্যাপসিকাম, মরশুটি, ওটস, ক্যাপসিকাম এবং পনির বা দুগ্ধ জাতীয় খাবার রাখতে পারেন যা চুলের জন্য প্রয়োজনীয় পুষ্টি উপাদান যোগান দিতে সাহায্য করে।,তাই স্বাস্থ্যোজ্জল সুন্দর চুল পেতে এবং চুলের সমস্যা কমাতে শুধু তেল বা শ্যাম্পু ব্যবহার না করে একটি স্বাস্থ্যকর খাদ্যাভ্যাস গড়ে তুলুন। খাদ্যের মাধ্যমে চুলের জন্য প্রয়োজনীয় পুষ্টি চাহিদা পূরণ করুন এবং চুলকে করে তুলুন তরতাজা ও সুন্দর।,নুসরাত জাহান: পুষ্টিবিদ"
পূজায় সবজি থালি,"পূজায় থাকে সবজির বিশেষ সব আয়োজন। কী কী পদ দিয়ে সবজি থালি সাজিয়ে তুলবেন জেনে নেওয়া যাক-,ভাজা করলা,উপকরণ:  ২টি করলা, অল্প হলুদ-মরিচ গুঁড়ো, স্বাদ মতো লবণ, পরিমাণ মতো তেল।,প্রণালি: করলা একটু ভারি ও গোল গোল করে কাটুন। ঝেড়ে ধুয়ে নিন। এবার মসলা ও লবণ মেখে প্যানে তেল গরম করে ভাজুন। তেল ছেঁকে বাটিতে রাখুন।,আলু পোস্ত,উপকরণ: মাঝারি সাইজের ২টি আলু, পেঁয়াজ কুঁচি এক টেবিল চামচ, ২টি কাঁচামরিচ বাটা, ১ টেবিল চামচ পোস্ত বাটা, ১ চিমটি জিরা গুঁড়ো, স্বাদ মতো লবণ, পরিমাণ মতো সরিষার তেল।,প্রণালি: আলু চৌকো করে কেটে নিন। ছোট হাঁড়িতে তেল গরম করে পেঁয়াজ কুঁচি ভাজুন এবং কাঁচামরিচ বাটা দিন। এখন আলু দিয়ে নাড়ুন। লবণ ও ১ কাপ পানি দিয়ে ঢেকে রাখুন হালকা আঁচে। আলু সেদ্ধ হলে পোস্ত বাটা নেড়ে জিরা গুঁড়ো দিয়ে ঢেকে রাখুন। প্রয়োজন হলে অল্প পানি দিতে পারেন। তেল উঠলে নামিয়ে বাটিতে নিন।,পটল বেগুন মাসালা,উপকরণ: ২টি পটল, ১টি গোল বেগুন, আধা চা চামচ হলুদ-মরিচ গুঁড়ো, ১ টেবিল চামচ পেঁয়াজ বাটা, আধা চা চামচ কাঁচামরিচ বাটা, স্বাদ মতো লবণ, ১ চা চামচ ধনেপাতা কুঁচি, পরিমাণ মতো তেল।,প্রণালি: পটল ধুয়ে চেছে নিন। বেগুন ধুয়ে গোল করে কেটে নিন। বেগুন ও পটল অল্প হলুদ,মরিচ, লবণ মেখে রেখে দিন ১০ মিনিট। প্যানে তেল গরম করে পটল ও বেগুন লালচে করে ভাজুন। ভাজা হলে বাটিতে তুলে রাখুন। একই তেলে পেঁয়াজসহ বাকি মসলা কষিয়ে ধনেপাতা দিয়ে ভাজা পটল-বেগুনে ঢেলে দিন।,সরষে ডাটা চচ্চড়ি,উপকরণ: সরষে বাটা ১ চা চামচ, ডাটা চিকন ও লম্বা করে কাটা ১ কাপ, একইভাবে কাটা আধা কাপ আলু, আধা চা চামচ হলুদ ও মরিচ গুঁড়ো, কোয়ার্টার চা চামচ জিরা গুঁড়ো, ২টি কাঁচামরিচ, ১ টেবিল চামচ পেঁয়াজ কুঁচি, স্বাদ মতো লবণ, পরিমাণ মতো তেল।,প্রণালি: কড়াইয়ে তেল গরম করে সব উপকরণ একসঙ্গে মিশিয়ে কষান। অল্প পানি দিয়ে ডাটা আলু সেদ্ধ হওয়ার জন্য ঢেকে রাখুন। সেদ্ধ হয়ে এলে সরষে বাটা দিয়ে নাড়ুন। তেল উঠলে নামান।,ঝাল আলুর দম,উপকরণ: আস্ত আলু ৪ থেকে ৬টি, ১ টেবিল চামচ টমেটো বাটা, কোয়ার্টার চা চামচ হলুদ গুঁড়ো, আধা চা চামচ মরিচ গুঁড়ো, ১ চা চামচ পেঁয়াজ বাটা, কোয়ার্টার চা চামচ কাঁচামরিচ বাটা। লবণ স্বাদ মতো। তেল এক চা চামচ।,প্রণালি: কড়াইয়ে তেল গরম করে আলু লালচে করে ভেজে রাখুন। একই তেলে সব মসলা কষিয়ে ভাজা আলু দিন। লবণ দিয়ে ঢেকে রাখুন। মসলা-আলু মাখা মাখা হয়ে এলে নামিয়ে নিন।,মটর পনির,উপকরণ: পনির টুকরো ১ কাপ, মটরশুঁটি ২ কাপ, পেঁয়াজ কুঁচি ১ টেবিল চামচ, কাঁচামরিচ কুঁচি ১ চা চামচ, হলুদ ও মরিচ গুঁড়ো আধা চা চামচ করে, টমেটো বাটা ২ টেবিল চামচ, জিরা গুঁড়ো আধা চা চামচ, ধনে গুঁড়ো কোয়ার্টার চা চামচ, লবণ স্বাদ মতো, তেল পরিমাণ মতো, ধনেপাতা কুঁচি ১ চা চামচ। গরম মসলা গুঁড়ো কোয়ার্টার চা চামচ।,প্রণালি: প্যানে তেল গরম করে পেঁয়াজ কুঁচি ভাজুন। এবার টমেটো আর পনির বাদে সব উপকরণ একসঙ্গে মিশিয়ে কষান। প্রয়োজনে অল্প পানি দিন। মটরশুঁটি সেদ্ধ হয়ে এলে টমেটো বাটা দিন। এবার পনির টুকরো দিয়ে ঢেকে রাখুন হালকা আঁচে। মাখা মাখা হয়ে এলে নামিয়ে নিন।,বড় থালায় ছোট ছোট বাটিতে তরকারিগুলো সাজিয়ে ভাত ও লুচির সঙ্গে পরিবেশন করুন। সঙ্গে পাপড়, সালাদ, দই আর মিষ্টি পরিবেশন করলে ভোজ হবে তৃপ্তির।"
স্বাদে অনন্য ইলিশ,"ভোজনরসিক বাঙালির প্রিয় মাছের তালিকার শীর্ষে থাকে ইলিশ। তাই ইলিশের মৌসুমে সবার রসুইঘরে ইলিশ মাছ থাকবেই। আবার সবার ইলিশ রান্নার ধরণও একরকম নয়। আজ জেনে নিন ইলিশ রান্নার একটি রেসিপি।,উপকরণ,ইলিশ মাছ আট টুকরো, রসুন বাটা এক টেবিল চামচ, পেয়াজ বাটা ১ টেবিল চামচ, লাল মরিচ বাটা ১ চা চামচ, ধনেপাতা, কাঁচামরিচ বাটা ১ চা চামচ, জিরা গুড়া আধা চা চামচ, পেয়াজ কুচি ১ টেবিল চামচ, সরষে বাটা কোয়ার্টার চা চামচ। লবণ স্বাদ মতো, তেল পরিমাণ মতো। কাঁচামরিচ আস্ত দুটি।,প্রণালি,ইলিশ মাছের টুকরোগুলো পরিষ্কার করে ধুয়ে পানি ঝরিয়ে নিন। অল্প লবণ মেখে রেখে দিন। হাড়িতে তেল গরম করে পেঁয়াজ কুচি ভাজুন, এবার  সরষে বাটা ছাড়া এক এক করে মসলা দিয়ে কষান। তেল উঠলে ইলিশ মাছের টুকরোগুলো দিয়ে দিন। এপিঠ ওপিঠ করে অল্প পানি দিয়ে ঢেকে রাখুন হালকা আঁচে। কিছু সময় পর ঢাকনা তুলে সরষে বাটা দিয়ে নাড়ুন। লবণ, কাঁচামরিচ ছিটিয়ে আবার ঢেকে দিন। তেল উঠলে নামিয়ে নিন। গরম ভাতের সঙ্গে পরিবেশন করুন।"
বিশ্বের দামি ৫ কফি,"অবিশ্বাস্য হলেও সত্যি যে, পৃথিবীর সবচেয়ে দামি কফি তৈরি হচ্ছে হাতি আর বিড়াল প্রজাতির প্রাণীর মল থেকে।,,ব্ল্যাক আইভরি,উওর থাইল্যান্ডের এই কফি তৈরি হয় হাতির মল থেকে। হাতির খাবারের সঙ্গে কফির বিনস মিশিয়ে দেয়া হয়। হাতির হজমশক্তি এই কফির বিনসকে মসৃণ করে এবং সুগন্ধ বাড়িয়ে তোলে। খাবার খাওয়ার ১৫-১৬ ঘন্টা পর হাতি মলত্যাগ করে। এরপর তা বিভিন্ন প্রক্রিয়ায় পরিশুদ্ধ করে ব্ল্যাক আইভরি কফি তৈরি করা হয়ে থাকে।,কপি লুওয়াক,ইন্দোনেশিয়ায় কফিকে 'কপি' বলা হয়ে থাকে। দেশটিতে প্রতি পাউন্ড কপি লুওয়াক ৬০০ ডলারে বিক্রি করা হয়। লুওয়াক এক ধরনের বিড়াল জাতীয় প্রাণী যার লেজ বানরের মতো। লুওয়াকের মল থেকে তৈরি হয় পৃথিবীর এই অন্যতম দামি কফি। কফি তৈরির জন্য এই প্রাণীগুলোকে আলাদাভাবে রাখা হয়। এদেরকে কফি বাগানে ছেড়ে দিলে এরা সবচেয়ে ভালো ফলগুলো গিলে খায়। যখন এরা মলত্যাগ করে তখন কফি বিনস গুলো আস্ত থাকে। বিভিন্ন প্রক্রিয়ায় পরিশুদ্ধ করে কপি লুওয়াক তৈরি করা হয়।,ফিনকা এল ইনজার্টো,সমুদ্র পৃষ্ঠ থেকে ৫ হাজার ৫০০ ফুটেরও উঁচুস্থানে এই গুয়েতেমালার কফির চাষ করা হয়ে থাকে। ৫০০ ডলার পার পাউন্ড হিসেবে বিক্রি করা হয় পৃথিবীর এই ফিনকা এল ইনজার্টো নামের কফি।,সেন্ট হেলেনা,আটলান্টিক এর দক্ষিণে সেন্ট হেলেনার ছোট দ্বীপে এ কফির চাষ করা হয়ে থাকে। বিরল আর লোভনীয়া স্বাদের এ কফি বিক্রি হয় ১৪৫ ডলার প্রতি পাউন্ড।,মলোকাই কফি,হাওয়াই এর ছোট দ্বিপ মলোকাই এ কফির উৎপত্তি স্থান। হাওয়াইয়ের আগ্নেয়গিরির মাটিতে এই কফির চাষ করা হয়ে থাকে। পৃথিবীর এই দামি কফি প্রতি পাউন্ড ৬০ ডলারে বিক্রি করা হয়।,"
তৃষ্ণায় ঠান্ডা কফি,"ধোঁয়া ওঠা গরম কফির আলাদা মজা, তবে ঠান্ডা কফি প্রেমীদের সংখ্যাও কম নয়।,বাড়িতেই খুব সহজেই তৈরি করুন মজাদার ঠান্ডা কফি।,ঠান্ডা কফি বানাতে প্রয়োজন,কফি ২ চা চামচ,ঠান্ডা দুধ ১ গ্লাস,চকলেট পাউডার ১ টেবিল চামচ,চিনি ২ টেবিল চামচ,বরফ টুকরো ৪-৫টি,গুড়ো দুধ ২ টেবিল চামচ ও,চকলেট সিরাপ পরিমাণ মতো,প্রণালি,গ্লাসে ঠান্ডা দুধ অল্প রেখে বাকিটা ব্লেন্ডারে ঢালুন। এর সঙ্গে বরফ ছাড়া বাকি উপকরণগুলো এক সঙ্গে মিশিয়ে ব্লেন্ড করে নিন। গ্লাসের ভেতর চারপাশে ঘুরিয়ে চকলেট সিরাপ দিয়ে কফির মিশ্রণ ঢালুন। বরফ টুকরো দিয়ে আয়েশ করে পান করুন। ইচ্ছে হলে চকলেট আইসক্রিমের এক স্কুপ গ্লাসে দিয়ে নিন।"
কিমার শামি কাবাব,"যেকোনো সময় খেতে পারেন এমন একটি খাবার কাবাব। সকালের নাশতায় কাবাব পরোটা, গরম ভাত বা পোলাওয়ের সঙ্গে কাবাব কিংবা বিকালের নাস্তায় চাটনির সঙ্গে কাবাবের জুড়ি নেই।,চলুন দেখে নেই কিমার শামি কাবাব তৈরির রেসিপি।,উপকরণ,খাসি বা গরুর মাংসের কিমা আধা কেজি, পেঁয়াজ বাটা ২ টেবিল চামচ, আদা-রসুন বাটা ২ টেবিল চামচ করে, বুটের ডাল ১ কাপ, শুকনো মরিচ গুঁড়ো ১ চা চামচ, গরম মসলা গুড়ো ১ চা-চামচ, ডিম ২টি, পেঁয়াজ বেরেস্তা আধা কাপ, লবণ স্বাদ মতো, তেল পরিমাণ মতো।,প্রণালি,মাংসের কিমার সঙ্গে সব মসলা ও ডাল সেদ্ধ করে বাটুন। এবার ডিম, লবণ ও পেঁয়াজ বেরেস্তা দিয়ে মাখুন। এখন গোল বল আকারে গড়ে মাঝখানে ধনেপাতার চাটনি পুর হিসেবে ভরে কাবাব আকারে গড়ে নিন। প্যানে তেল গরম করে হালকা আঁচে ভাজুন।,ধনে পাতার চাটনি তৈরি করতে প্রয়োজন হবে ২ আটি ধনে পাতা, রসুন ২ কোয়া, কাঁচামরিচ ২-৩টি, লবণ স্বাদ মতো, লেবুর রস ১ টেবিল চামচ। সব উপকরণ একসঙ্গে বেটে বা ব্লেন্ড করে তৈরি করে নিতে পারেন ধরে পাতার চাটনি।"
ডেঙ্গু প্রতিরোধ ও সুস্থতার জন্যে খাদ্য,"এডিস মশার কামড় থেকে ডেঙ্গু ভাইরাস সংক্রমণের ৩ থেকে ১৪ দিনের মধ্যে ডেঙ্গু জ্বরের উপসর্গ দেখা যায়৷ রাজধানী ঢাকাসহ সারাদেশেই মারাত্মক আকার ধারণ করেছে ডেঙ্গু।,গত সোমবার পর্যন্ত সারাদেশে মোট ১৭ হাজার ৫৭১ জন ডেঙ্গু রোগী ভর্তি হয়েছেন এবং তাদের মধ্যে মারা গেছেন ৬৩ জন।,ডেঙ্গু হলে সাধারণত জ্বর, মাথাব্যথা, বমি বমি ভাব, পেশী ও শরীরের বিভিন্ন জয়েন্টে ব্যথা হয়। সেই সঙ্গে চামড়ায় লাল লাল ফুসকুড়িও দেখা দিতে পারে৷,ডেঙ্গু জ্বরের উপসর্গ দেখা দিলে দ্রুত ডাক্তারের পরামর্শ নিতে হবে। আর এই সময় খাবারের প্রতিও বিশেষ মনোযোগ দিতে হবে৷,যে খাবারগুলো বেশি খেতে পারেন:,পেঁপে পাতা,পেঁপে পাতা পাপাইন ও কাইমোপাপেনের মতো এনজাইম সমৃদ্ধ, যা হজমে সাহায্য করে এবং প্লাটিলেট বৃদ্ধিতে সহায়তা করে।,ডাবের পানি,ডেঙ্গু জ্বরের কারণে শরীরে পানিশূন্যতা দেখা দেয়। তাই শরীরকে হাইড্রেটেড রাখতে ডাবের পানি পান করলে উপকার পাওয়া যায়। এ ছাড়াও ডাবের পানিতে রয়েছে ইলেকট্রোলাইটসের মতো প্রয়োজনীয় পুষ্টি উপাদান৷,ডালিম,ডালিম পুষ্টি ও খনিজ সমৃদ্ধ ফল। এটি শরীরের ক্লান্তিভাব কমায়। ডালিমে রয়েছে প্রচুর পরিমাণে আয়রন, যা রক্তের জন্য উপকারী। এ ছাড়াও ডালিম প্লাটিলেট কাউন্ট বজায় রাখতে সাহায্য করে।,হলুদ,ডেঙ্গু জ্বর প্রতিরোধে হলুদ একটি উপকারী খাদ্য উপকরণ। ১ গ্লাস দুধের সঙ্গে ১ চিমটি হলুদ মিশিয়ে নিয়মিত পান করলে এটি দ্রুত সুস্থ হতে সাহায্য করবে।,মেথি,মেথি সহজে ঘুমাতে এবং ব্যথা কমাতে সাহায্য করে। এটি অতিমাত্রার জ্বর কমিয়ে আনে, যা ডেঙ্গুর একটি সাধারণ লক্ষণ। তবে মেথি খাওয়ার আগে অবশ্যই ডাক্তারের পরামর্শ নিতে হবে।,কমলা,কমলা ও অন্যান্য ভিটামিন-সি সমৃদ্ধ ফল ডেঙ্গু জ্বরে অত্যন্ত উপকারী। কমলায় ভিটামিন-সি ছাড়াও রয়েছে এন্টি এক্সিডেন্ট, যা ডেঙ্গু প্রতিরোধে সাহায্য করে।,ব্রকলি,ব্রকলি ভিটামিন-কে এর একটি চমৎকার উৎস, যা প্লাটিলেট বৃদ্ধি করতে সাহায্য করে। যদি প্লাটিলেট কাউন্ট অতিমাত্রায় কমে যায় তাহলে ডেঙ্গু রোগীর দৈনন্দিন খাদ্য তালিকায় ব্রকলি রাখা যেতে পারে।,পালং শাক,পালং শাক আয়রন ও ওমেগা-থ্রি ফ্যাটি এসিড সমৃদ্ধ খাবার, যা রোগ প্রতিরোধ ক্ষমতা বাড়ায়। এ ছাড়াও এটি প্লাটিলেট বৃদ্ধিতে সাহায্য করে।,যেসব খাবারগুলো এড়িয়ে যাওয়া উচিৎ:,তৈলাক্ত বা ভাজাপোড়া জাতীয় খাবার,ডেঙ্গু জ্বর হলে তৈলাক্ত ও বেশি মশলাযুক্ত খাবার এড়িয়ে হালকা তেল মশলায় রান্না করা খাবার খাওয়া উচিৎ। অতিরিক্ত তৈলাক্ত খাবার উচ্চ রক্তচাপ ও উচ্চ কোলেস্টেরলের কারণ হতে পারে।,ক্যাফেইনযুক্ত পানীয়,এই সময় শরীরে প্রচুর তরল প্রয়োজন। কিন্তু সেক্ষেত্রে ক্যাফেইনযুক্ত পানীয় এড়িয়ে যাওয়া ভালো। ক্যাফেইনযুক্ত পানীয় দ্রুত হৃৎস্পন্দন, ক্লান্তিভাব ও পেশীর ভাঙন সৃষ্টি করে। তাই শরীরকে হাইড্রেটেড রাখতে ক্যাফেইনযুক্ত পানীয় এড়িয়ে রিল্যাক্সিং ফ্লুইড খাওয়ার পরামর্শ দেওয়া হয়।,,নুসরাত জাহান, পুষ্টিবিদ"
ফল নাকি ফলের জুস?,"অনেকেই অভিযোগ করেন- পরিবারের ছোট সদস্যটি ফল খেতে চায় না। তাই বাধ্য হয়েই মায়েরা ফলের পরিবর্তে জুস দেন। তাদের ধারণা জুস থেকে একটি ফলের সমপরিমাণ পুষ্টির চাহিদা পূরণ হয়। কিন্তু, আসলেই কী তাই?,আমাদের প্রতিদিনের খাদ্য তালিকায় অন্তত একটি মৌসুমি ফল রাখা দরকারি। শাক-সবজির পাশাপাশি নিয়মিত ফল খেলে রোগ প্রতিরোধ ক্ষমতা বৃদ্ধি পায়। এ ছাড়াও, ফল আমাদের ত্বক ও চুল সুন্দর রাখতে সাহায্য করে।,ফলে ভিটামিন সি, এ, ক্যালসিয়াম, পটাশিয়াম, মিনারেল ও ফাইটোক্যামিকেল উপাদান থাকে। যা রক্তচাপ ও কোলেস্টেরল কমায়। কিন্তু, ফল থেকে শুধু রসটুকু বের করে নিলে এর ভিটামিন, ফাইবার ও পটাশিয়াম নষ্ট হয়ে যায়। একটি ফলে যে খাদ্য আঁশ থাকে জুস তৈরির সময় তা ভেঙে যায়। ফলে, জুসে খাদ্য আঁশের পরিমাণ কম থাকে।,এ ছাড়াও, ফলের গ্লাইসেমিক ইনডেক্স অনেক কম। কোনো খাবারের শ্বেতসার শর্করা কত দ্রুত রক্তে চিনির পরিমাণ বাড়ায় তার পরিমাপ হলো গ্লাইসেমিক ইনডেক্স। ফলের জুসে উচ্চগ্লাইসেমিক ইনডেক্সের কারণে দ্রুত শরীরে চলে যায়। তাই স্বাভাবিকভাবেই ফলের জুসের চেয়ে পুরো ফল খাওয়া বেশি ভালো।,জুস তৈরিতে বেশিরভাগ সময় বাড়তি চিনি ব্যবহার করা হয়, যা শরীরের জন্য ক্ষতিকর। এটি রক্তে শর্করার পরিমাণ বাড়ায়। এতে থাকে ফ্রুকটোজ, গ্লুকোজ ও লেভ্যুলোজ। ফলের খোসাসহ খেলে অনেক ফাইবার বা আঁশ পাওয়া যাবে; যা কোষ্ঠকাঠিন্য প্রতিরোধ করে।,ছোট থেকে শিশুদের ফল খাওয়ানোর অভ্যাস করতে হবে। মনে রাখতে হবে ছোটবেলায় জুস দিলে শিশু বড় হয়ে আর ফল খেতে চায় না। একান্তই যদি ফলের জুস দিতে হয়, তাহলে বাড়িতে বানানো ফলের জুসে প্রাধান্য দিন। ব্লেন্ডারে না করে হাতে কচলে বা ম্যানুয়ালি জুস বানানো বেশি উপকারী। ঘরে জুস বানালে কম পানি দিন, তাতে ফলের ন্যাচারাল স্বাদ বজায় থাকবে। এ ছাড়া, পাল্পসহ জুস করুন অর্থাৎ না ছেঁকে, তাহলে কিছুটা ফাইবার পাওয়া যাবে।,সবসময় দেশি ও মৌসুমি ফল খাওয়ার চেষ্টা করুন। মৌসুমি ফলের পুষ্টি শরীরের জন্য অনেক উপকারী। নানা রঙের ফল আমাদের নানা রকম পুষ্টির জোগান দেয়। তাই সুস্থ থাকতে ফলের কোনো বিকল্প নেই। প্রতিদিন ফল খান এবং রোগ প্রতিরোধ ক্ষমতা বাড়িয়ে সুস্থ থাকুন।"
বাড়িতেই তৈরি করুন মজাদার রঙিন সাসলিক,"বিকেলের নাস্তার টেবিলে মজাদার চিকেন সাসলিক লোভনীয় একটি খাবার। এটি খুব সহজে বাড়িতেই তৈরি করে নিতে পারেন।,উপকরণ,চৌকো করে কাটা হাড় ছাড়া মুরগির মাংস আধা কেজি, আদা ও রসুন বাটা আধা চা চামচ করে, সয়াসস এক চা চামচ, লবঙ্গ গুড়ো কোয়ার্টার চা চামচ, গরম মসলা গুড়ো কোয়ার্টার চা চামচ, গোল মরিচ গুঁড়ো আধা চা চামচ, লবণ স্বাদ মতো।,বাটার পরিমান মতো, লেবুর রস এক টেবিল চামচ, প্রয়োজন অনুযায়ী  চৌকো করে কাটা লাল, সবুজ ও হলুদ ক্যাপসিকাম এবং সাসলিক কাঠি আট থেকে দশটি।,প্রণালি,মুরগির মাংসের টুকরো গুলো সব মসলা মাখিয়ে এক ঘন্টা রেখে দিতে হবে। ক্যাপসিকাম টুকরোগুলো লবণ গোল মরিচ ছিটিয়ে টস করে নিন। ঘন্টা খানেক পর সাসলিক কাঠিতে মাংস টুকরো আর ক্যাপসিকাম গাথুন।,গ্রিল প্যানে বাটার ব্রাশ করে হালকা আঁচে সাসলিক দিয়ে ঢেকে দিন। কিছুক্ষণ পর পর উল্টে পাল্টে বাটার ব্রাশ করে দিন। মাংস নরম হয়ে এলে নামিয়ে নিন।,চাটনি বা সসের সাথে পরিবেশন করুন।"
গরমে স্বস্তি পুদিনা-লেবুর শরবত,"গরমে স্বস্তি পেতে খুব সহজেই তৈরি করুন পুদিনা-লেবুর মজাদার শরবত।,উপকরণ,পুদিনা পাতা এক আঁটি, মাঝারি সাইজের লেবু একটি, চিনির সিরা দুই টেবিল চামচ (মিষ্টি বেশি খেতে চাইলে পরিমাণ বাড়িয়ে দিতে পারেন), বরফ টুকরো ও পানি পরিমাণ মতো।,প্রণালি,পুদিনা পাতা আঁটি থেকে আলাদা করে ভালোভাবে ধুয়ে নিন। এবার পরিমাণ মতো পানি দিয়ে পুদিনা পাতা ব্লেন্ড করে পুরোটা ছেঁকে নিন। লেবুর রস দিন। বরফ টুকরো দিয়ে গ্লাসে পুদিনা ও লেবুর মিশ্রণ ঢালুন। চিনির সিরা দিয়ে নাড়ুন।,পুদিনাপাতা দিয়ে সাজিয়ে পরিবেশন করুন। চাইলে চিনির সিরার পরিবর্তে মধুও দেওয়া যেতে পারে।"
সহজেই তৈরি করুন গরুর নেহারি,"বাড়িতে সহজেই তৈরি করতে পারেন গরুর নেহারি।,উপকরণ,গরুর পায়া দুই কেজি, পেঁয়াজ, আদা, রসুন, কাঁচা মরিচ বাটা দুই টেবিল চামচ করে। হলুদ ও মরিচ গুঁড়ো এক চা চামচ করে, ধনে গুড়ো, জিরা গুঁড়ো আধা চা চামচ করে। জায়ফল-জয়ত্রী এক চিমটি, গরম মসলার গুঁড়ো এক চা চামচ, বেরেস্তা আধা কাপ, বাটার দুই টেবিল চামচ, তেল দুই টেবিল চামচ, পেঁপে বাটা আধা কাপ, পানি পরিমাণ মতো।,লবণ স্বাদ মতো, লেবুর রস আধা কাপ, আদা কুঁচি আধা কাপ, ধনে পাতা-কাঁচামরিচ কুঁচি দুই টেবিল চামচ।,প্রণালী,মাঝারি হাঁড়িতে তেল দিন। এবার এক এক করে সব মসলা দিয়ে নাড়ুন। পেঁপে বাটা দিন। মসলা কসিয়ে গরুর পায়াগুলো দিয়ে নাড়ুন। চাইলে গরুর পায়াগুলো ছোট করে নিতে পারেন। মসলার সাথে পায়া গুলো কসিয়ে পরিমাণ মতো পানি দিন। ফুটে উঠলে লবণ দিন। পানি একটু বেশি করে দিন, এভাবে জাল দিয়ে ভালোভাবে সেদ্ধ করুন। ঘন হয়ে তেল উঠে এলে বেরেস্তা দিয়ে নাড়ুন। এবার আদা কুঁচি, ধনে পাতা, কাঁচা মরিচ কুঁচি ছড়িয়ে দিন। পরিবেশনের আগে গরম করে লেবুর রস ছড়িয়ে মাঝে বাটার দিন। নেহারি যত জাল দেবেন খেতে ততই মজাদার হবে।"
যেভাবে তৈরি করবেন ব্রেড পনির রোল,"বিকেলের নাস্তার টেবিলে ব্রেড পনির রোল অত্যন্ত লোভনীয় একটি খাবার। এটি খুব সহজেই ঘরে তৈরি করে নিতে পারেন।,চলুন দেখে নেই সেই উপায়।,উপকরণ,পাউরুটি একটি বড় সাইজের। পনির কুঁচি দুই কাপ, পেঁয়াজ মিহি কুঁচি আধা কাপ, কাঁচা মরিচ কুঁচি দুই টেবিল চামচ, মুরগির কিমা আধা কাপ, আদা রসুন কুঁচি এক চা চামচ, লবণ স্বাদ মতো, ধনে পাতা দুই টেবিল চামচ, গোলমরিচ গুঁড়ো আধা চা চামচ, বাটার দুই টেবিল চামচ।,প্রণালি,পাউরুটির সাইডগুলো কেটে নিন। হাত ভিজিয়ে পাউরুটির উপর দিয়ে রুটির মতো বেলে নিন। একটি প্যানে কিছুটা বাটার দিয়ে পেঁয়াজ কাঁচা মরিচ মুরগির কিমা লবণ ছিটিয়ে ভাজুন। এবার আলাদা পাত্রে পনির ঢেলে এর সঙ্গে ভাজা কিমা পেঁয়াজ কাঁচা মরিচ মাখান। এবার ধনেপাতা ও গোল মরিচ মেখে পুর তৈরি করুন। এখন এই পুর রুটির মতো বেলে রাখা পাউরুটির মধ্যে দিয়ে চেপে পেঁচিয়ে নিন। প্রয়োজনে টুথপিক গেঁথে দিন। এভাবে সব রোল আকারে বানিয়ে নিন। প্যানে বাটার ব্রাশ করে রোল উপর নিচ ছেঁকে নিন।,সস বা চাটনির সাথে মজার এই রোলটি পরিবেশ করুন।"
ভিন্ন স্বাদের আনারস মুরগি,"মুরগির মাংস রান্নায় বৈচিত্র্য আনতে জেনে নিন আনারস মুরগি রান্নার রেসিপি।,উপকরণ 
হাড় ছাড়া মুরগির মাংস আধা কেজি, আদা বাটা এক চা চামচ, রসুন বাটা আধা চা চামচ, সয়া সস এক চা চামচ, লবন স্বাদ মতো, লাল মরিচ গুঁড়ো আধা চা চামচ, আনারস ছোট টুকরো করা এক কাপ, আনারসের রস আধা কাপ, লেবুর রস দুই টেবিল চামচ, চিনি এক চা চামচ, তেল দুই টেবিল চামচ।,প্রণালি
মুরগির মাংস ছোট টুকরো করে নিন। আদা, রসুন, মরিচ গুঁড়ো ও সয়াসস দিয়ে মুরগির মাংস মেখে আধা ঘণ্টা রেখে দিন। একটি কড়াইয়ে আনারসের রস চিনি দিয়ে জাল দিন, চিনি গলে গেলে লেবুর রস ছড়িয়ে নামিয়ে নিন। 
এবার একটি ছড়ানো প্যানে তেল দিয়ে, মাখানো মুরগির মাংস ভাজুন। প্রয়োজনে অল্প পানি ব্যবহার করা যেতে পারে। লবণ ছিটিয়ে ঢেকে রাখুন। মুরগি সেদ্ধ হয়ে এলে আনারস টুকরোগুলো দিয়ে নেড়ে আবার কিছু সময় ঢেকে রাখুন। আনারস নরম হয়ে এলে আনারস চিনি আর লেবুর মিশ্রণ ছড়িয়ে হালকা আঁচে ঢেকে রাখুন। মাখা মাখা হয়ে এলে নেড়ে নামিয়ে নিন। 
গরম ভাত বা পোলাওয়ের সঙ্গে পরিবেশন করুন।"
সকালের নাস্তায় লোভনীয় পনির পরোটা,"সকালে নাস্তার টেবিলে পনির পরোটা অত্যন্ত লোভনীয় একটি খাবার। এটি খুব সহজেই ঘরে তৈরি করে নিতে পারেন।,চলুন দেখে নেই সেই উপায়।,উপকরণ,আটা কিংবা ময়দা এক কাপের চার ভাগের তিন ভাগ, চিনি এক চা চামচ, লবণ স্বাদ মতো, তেল দুই থেকে তিন টেবিল চামচ, বেকিংপাউডার আধা চা চামচ।,পনির পুরের জন্যে- পনির কুচি আধা কাপ, ধনেপাতা কুচি দুই টেবিল চামচ, কাচা মরিচ কুচি এক চা চামচ, চাট মসলা গুঁড়ো এক চা চামচ, চিলি ফ্লেক্স এক টেবিল চামচ, গরম মসলা গুঁড়ো আধা চা চামচ, লবন স্বাদ মতো।,প্রণালি,আটা, ময়দা, তেল, লবণ, বেকিং পাউডার একসাথে মিশিয়ে হালকা গরম পানি দিয়ে পরোটার ডো তৈরি করুন। এবার একটা ভেজা কাপড়ের সাহায্যে ঢেকে রাখুন।  পনিরের সাথে পুর তৈরির সব উপকরণ একসঙ্গে মিশিয়ে নিন। এখন পরোটা তৈরির ডো ভাগ করে নিন। প্রতিটি ভাগে পনিরের পুর ভরুন। এবার পরোটা বেলে প্যানে হালকা আঁচে অল্প তেলে লাল করে ভাজুন।,গরম গরম পরিবেশন করুন।"
যেভাবে তৈরি করবেন সুস্বাদু নার্গিসি কাবাব ,"খুব সহজেই ঘরে তৈরি করে নিতে পারেন সুস্বাদু নার্গিসি কাবাব।,চলুন দেখে নেই সেই উপায়।,,উপকরণ,সেদ্ধ ডিম আটটি, মাংস কিমা ২৫০ গ্রাম, আদা রসুন বাটা আধা চা চামচ, হলুদ মরিচ গুঁড়ো আধা চা চামচ, দুটি কাঁচা মরিচ কুচি, ধনেপাতা কুচি এক টেবিল চামচ, দারুচিনি গুড়ো এক চিমটি, জিরা গুড়ো এক চা চামচ, লেবুর রস আধা চা চামচ, লবণ স্বাদ মতো, গোলমরিচের গুঁড়ো আধা চা চামচ, তেল পরিমাণ মতো ভাজার জন্য।,ডিমের সাদা অংশ একটি, বিস্কিটের গুঁড়ো পরিমাণ মতো, কর্নফ্লাওয়ার এক টেবিল চামচ।,,প্রণালি,ডিম সেদ্ধ করে খোসা ছাড়িয়ে নিন। ডিম বাদে, মাংস কিমার সঙ্গে সব বাটা আর গুঁড়ো  মসলা মেখে নিন। লবণ ধনেপাতা কাঁচা মরিচ কুচি মেশান। এবার সেদ্ধ ডিমের ওপর মাখানো মাংস কিমা দিয়ে ঢেকে দিন। ডিমের মতো দেখতে হবে। একটি বাটিতে ডিমের সাদা অংশ আর কনর্ফ্লাওয়ার অল্প পানি দিয়ে ফাটিয়ে নিন। কাবাবগুলো এই মিশ্রণে ডুবিয়ে বিস্কিট গুঁড়োয় গড়িয়ে নিন।,এই কাবাব ডুবো তেলে ভাজা যায়, আবার শুধু মাংস ঢাকা কাবাবও ভাজা যাবে। ভাজা হয়ে গেলে তেল ছেকে মাঝ বরাবর কেটে নিন।,নার্গিসি কাবাব দেখতে সুন্দর খেতেও সুসাদু।"
সহজ উপায়ে মাংসের সালাদ,"খুব সহজেই ঘরে তৈরি করে নিতে পারেন মাংসের সালাদ।,চলুন দেখে নেই সেই উপায়।,উপকরণ,মুরগির হাড় ছাড়া মাংস ছোট টুকরো করা ১ কাপ, পেঁয়াজ কুচি আধা কাপ, টুকরো করা ক্যাপসিকাম ১টি, পালং শাক ১ মুঠো, ধনে পাতা ১ মুঠো, পুদিনা পাতা ১ মুঠো, চিলি ফ্লেক্স আধা চা চামচ, কাজুবাদাম, লেবুর রস ২ টেবিল চামচ, লবণ স্বাদ মতো, ওলিভ ওয়েল ২ টেবিল চামচ।,প্রণালি,মুরগির মাংসের টুকরোগুলো হালকা আঁচে তেলে ভেজে নিন। এবার একটি বাটিতে সব উপকরণ একসঙ্গে নিয়ে তাতে চিলি ফ্লেক্স, লবণ, লেবুর রস মিশিয়ে নিন। ওলিভ ওয়েল ছড়িয়ে পরিবেশন করুন।"
ত্বকের ক্যানসার ম্যালিগন্যান্ট মেলানোমা হতে পারে মৃত্যুর কারণ,"সাধারণত শরীরের কোনো স্থানের কোষ অস্বাভাবিক বৃদ্ধি পাওয়ার প্রক্রিয়াকে ক্যানসার বলা হয়। প্রাথমিক আক্রান্ত স্থান যেটাই হোক না কেন, অন্যান্য অঙ্গপ্রত্যঙ্গে তা ছড়িয়ে পড়াই সাধারণত ক্যানসারে মৃত্যুর কারণ।,আক্রান্ত স্থান থেকে শরীরের অন্যস্থানে ক্যানসারের বিস্তৃতি এবং কতোটা দ্রুত তা ছড়ায় তার ওপর আক্রান্ত রোগীর বেঁচে থাকার স্থায়িত্ব নির্ভর করে।,শরীরের সবচেয়ে বড় অঙ্গ ত্বকেও নানা ধরনের ক্যানসার হতে পারে। ত্বকে নানা প্রকারের টিউমার হয়ে থাকে। এর মধ্যে আছে বিভিন্ন ধরনের নেভাস, চেরি আঙ্গিওমা, সেবরিক কেরাটোসিস, লাইপোমা, ফাইব্রোমা, ছিস্ট, কেরাটো-একান্থমা, গ্রানুলোমা, লেন্টিগো ও ক্যানসারের কারণে সৃষ্ট টিউমার। আক্রান্ত কোষের ধরনের ওপর ভিত্তি করে ত্বকের ক্যানসার তিন ভাগে ভাগ করা হয়ে থাকে। এগুলো হলো- বেসাল সেল, স্কোয়ামাস সেল ও ম্যালিগন্যান্ট মেলানোমা।,বেসাল সেল ও স্কোয়ামাস সেল থেকে উদ্ভূত ক্যানসার খুব বেশি মারাত্মক না হলেও ম্যালিগন্যান্ট মেলানোমা মৃত্যুর কারণ হতে পারে।,পৃথিবীতে প্রতি বছর প্রায় দুই লাখ মানুষ ম্যালিগন্যান্ট মেলানোমায় আক্রান্ত হয়ে থাকেন এবং এই রোগের কারণে প্রায় ৫০ হাজার মানুষের মৃত্যু হয়। ম্যালিগন্যান্ট মেলানোমা অস্ট্রেলিয়া, আমেরিকা এবং ইউরোপীয়দের মধ্যে বেশি হয়ে থাকে। যুক্তরাষ্ট্রের প্রায় এক শতাংশ মানুষ জীবনে অন্তত একবার এই রোগে আক্রান্ত হয়ে থাকে। অস্ট্রেলিয়ার কুইন্সল্যান্ডে ম্যালিগন্যান্ট মেলানোমার প্রাদুর্ভাব সবচেয়ে বেশি।,ম্যালিগন্যান্ট মেলানোমা কী,ত্বকে মেলানোসাইট নামের এক ধরনের কোষের অস্বাভাবিক বৃদ্ধির কারণে এটি হয়ে থাকে। ত্বকের ভেতর ও বাইরের স্তরের মাঝখানে এই কোষের অবস্থান। খুব দ্রুত এই ক্যানসার ছড়িয়ে পড়ে।,কেন হয়,ম্যালিগন্যান্ট মেলানোমা কী কারণে হয়, তার সঠিক কারণ নির্ণয় করা সম্ভব হয়নি। তবে সূর্যরশ্মি, ত্বকের ধরন, বংশগত কারণ, বয়স ও ত্বকে তিলের সংখ্যার সঙ্গে এই রোগের সম্পর্ক রয়েছে বলে প্রতীয়মান। অতিরিক্ত ফর্সা এবং যাদের ত্বকে তিলের সংখ্যা বেশি, তাদের মধ্যে আক্রান্ত হওয়ার প্রবণতা বেশি।,কীভাবে বুঝবেন,ত্বকের কোনো স্থানে রঙ্গ পরিবর্তন, টিউমার, আকারে বাড়তে থাকা তিল, তিল থেকে রক্তপাত বা চুলকানি ইত্যাদির মতো অস্বাভাবিক নতুন পরিবর্তন দেখা যেতে পারে। ম্যালিগন্যান্ট মেলানোমা আকার ও আকৃতিতে অসামঞ্জস্যপূর্ণ বিকৃত হয়ে থাকে। এগুলো আকারে ৬ মিলিমিটারের বেশি, অমসৃণ এবং এতে একাধিক রঙের উপস্থিতি লক্ষ্য করা যায়।,চিকিৎসা,প্রাথমিক সময়েই নির্ণয় করা সম্ভব হলে ম্যালিগন্যান্ট মেলানোমার কারণে মৃত্যুর ঝুঁকি নেই বললেই চলে। ছড়ানো বা বিস্তৃতির ওপর ম্যালিগন্যান্ট মেলানোমার মৃত্যু ঝুঁকি ও চিকিৎসার পদ্ধতি নির্ভর করে থাকে।,সাধারণত শল্য চিকিৎসার মাধ্যমে প্রাথমিক টিউমার অপসারণ করার পর অন্যান্য ক্যানসার চিকিৎসার মতো কেমোথেরাপি ও রেডিও থেরাপির মাধ্যমে চিকিৎসা দেওয়া হয়ে থাকে।,প্রতিরোধ,সূর্যালোক থেকে দূরে থাকুন। সূর্যালোকে বাইরে বের হলে ছাতা বা সানস্ক্রিন ব্যবহার করুন।,শরীরে থাকা তিলগুলোর দিকে নিয়মিত খেয়াল রাখুন। কোনো ধরনের পরিবর্তন লক্ষ্য করলে দ্রুত চিকিৎসকের পরামর্শ নিন।,ত্বকের যে কোনো ধরনের পরিবর্তন লক্ষ্য করলেই সঙ্গে সঙ্গে চিকিৎসকের পরামর্শ নেওয়া উচিৎ। মনে রাখতে হবে, যতো তাড়াতাড়ি ম্যালিগন্যান্ট মেলানোমা নির্ণয় করা যায় জীবনের ঝুঁকি ততোই কমে। দেরি করা মানেই মৃত্যু ডেকে আনা।,,ডা. এম আর করিম রেজা ত্বক ও সৌন্দর্য বিশেষজ্ঞ"
বৃষ্টিতে খিচুরি,"বর্ষা শেষে শরতেও থাকে বৃষ্টির প্রভাব। আর হুটহাট বৃষ্টি হলেই মনের কোণে খিচুরি খাওয়ার বাসনা জেগে ওঠে।,চলুন দেখে নেই সহজেই রান্না করা যায় এমন সবজি খিচুরি রান্নার রেসিপি।,উপকরণ,পোলাও চাল ১ কাপ, পাঁচ মিশালি ডাল ১ কাপের চার ভাগের এক ভাগ, গাজর, কুমড়ো, ফুলকপি, আলু মিলিয়ে এক থেকে দেড় কাপ, পেঁয়াজ কুচি ২ টেবিল চামচ, কাঁচামরিচ ৪-৫টি, আদা রসুন বাটা ১ চা চামচ, হলুদ গুড়ো ১ চা চামচ, মরিচ গুঁড়ো আধা চা চামচ, জিরা গুড়ো আধা চা চামচ, তেল ১ চা চামচ, ঘি ১ টেবিল চামচ, লবণ স্বাদ মতো।,প্রণালি,একটা হাড়িতে তেল গরম করে নিয়ে পেঁয়াজ কুচি ভাজুন। এরপর তাতে মসলা দিয়ে কসিয়ে চাল, ডাল ও সবজি কষান। এবার পরিমাণ মতো পানি ও স্বাদ মতো লবণ দিন। খিচুড়ি রান্না হয়ে এলে কাঁচামরিচ ছিটিয়ে কিছুক্ষণ ঢেকে রেখে নামিয়ে নিন।,খাওয়ার আগে ঘি ছড়িয়ে গরম গরম ডিম আর বেগুন ভাজার সঙ্গে নিয়ে নিন একটু আচার। আর জমিয়ে দিন বৃষ্টির সময়টা।"
সঠিক খাদ্যাভ্যাসে ডেঙ্গু প্রতিরোধ,"করোনা মহামারির মধ্যে এখন আতংকের নাম হয়ে উঠেছে ডেঙ্গু। সঠিক ওষুধের পাশাপাশি উপযুক্ত খাবার ডেঙ্গু রোগে আক্রান্তদের দ্রুত সুস্থ করে তুলতে খুবই জরুরি।,সুষম খাবার মানুষের শরীর থেকে দূষিত উপকরণ বের করে দিতে পারে, দেহে প্ল্যাটিলেটের সংখ্যা বাড়াতে পারে এবং একই সঙ্গে গ্যাস্ট্রোইন্টেস্টাইনাল রক্তপাত ও পানিশূন্যতার মতো জটিল শারীরিক সমস্যার বিরুদ্ধে প্রতিরোধ গড়ে তুলতে পারে।,মশাবাহিত রোগ ডেঙ্গু সংক্রমণের তিন থেকে ১৪ দিন পর থেকে উপসর্গ দেখা দেয়। যার মধ্যে উচ্চ তাপমাত্রার জ্বর, মাথা ব্যথা, বমি, পেশীতে ব্যথা অন্যতম। এই উপসর্গগুলো দেখা দিলে দেরি না করে নিতে হবে চিকিৎসকের পরামর্শ। এর পাশাপাশি পুষ্টিকর ও ভিটামিন সমৃদ্ধ খাবার গুরুত্বপূর্ণ ভূমিকা পালন করতে পারে।,প্রাথমিক পর্যায়ের পুষ্টি চিকিৎসার অংশ হিসেবে রোগীকে তরল খাবার দেওয়ার সুপারিশ করা হয়েছে, কারণ সেগুলো দানাদার খাবারের তুলনায় অপেক্ষাকৃত সহজে হজম হয়। কিছুক্ষণ পর পর অল্প পরিমাণে পানীয় পান করলে তা শরীরের হারানো পানি প্রতিস্থাপনে সাহায্য করে এবং একই সঙ্গে তাপমাত্রাও কমিয়ে আনে।,ডেঙ্গু রোগীরা সেরে ওঠার পর সহজে হজম হয় এরকম খাবার, যেমন নরম খিচুড়ি, দই ও ভাত, সেদ্ধ আলু, সেদ্ধ সবজি দেওয়া যেতে পারে।,লেবুর রস বা অন্যান্য ভেষজ উপকরণ ব্যবহার করে খাবারের স্বাদ বাড়ানো যেতে পারে। নরম খাবারের পাশাপাশি প্রচুর পরিমাণে তাজা ফলের রস, স্যুপ ও ডাবের পানি খাওয়া জরুরি। এতে শরীরে পানির পরিমাণ ও লবণের ভারসাম্য বজায় থাকে। পাকা কলা, পাকা পেঁপে, তরমুজের মতো ফল খেলেও উপকার পাওয়া যায়।,গুরুত্বপূর্ণ যে বিষয়টি মনে রাখতে হবে তা হলো- সব সময় পানি বা তরল জাতীয় খাবার খেতে হবে।,ডেঙ্গু জ্বরে আক্রান্ত মানুষের দেহে সাধারণত জটিল আকারের পানিশূন্যতা দেখা দেয়। এক্ষেত্রে ডাবের পানি খুবই কার্যকরী ভূমিকা পালন করতে পারে। কারণ, এটি পানিশুন্যতা দূর করে এবং এতে বিভিন্ন ধরণের খনিজ ও গুরুত্বপূর্ণ পুষ্টি উপাদান রয়েছে। লেবু পানি ভিটামিন সি এর ভালো উৎস। যা শরীর থেকে দূষিত পদার্থ বের করে দেয়।,অনেক ক্ষেত্রে আদা পানিও পান করতে বলা হয়। কারণ এটি বমি বমি ভাব দূর করে। কখনও কখনও শরীরে পানিশূন্যতা প্রতিরোধ করতে খাওয়ার স্যালাইন পান করতে বলা হয়। স্যালাইন শরীরে গুরুত্বপূর্ণ উপকরণ পটাশিয়াম সরবরাহ করে।,প্ল্যাটিলেট বৃদ্ধি,ব্রকলি ভিটামিন কে এর একটি অসাধারণ উৎস, যা রক্তে প্ল্যাটিলেট তৈরিতে সহযোগিতা করে। যদি হঠাৎ করে প্লাটিলেট কমে যায়, তাহলে দৈনন্দিন খাবারের সঙ্গে ব্রকলি যোগ করা উচিৎ। এটি বিভিন্ন ধরণের খনিজ পদার্থ ও অ্যান্টিঅক্সিডেন্টে ভরপুর।,পালং শাক আয়রন, ভিটামিন কে, পটাশিয়াম এবং ফাইটোনিউট্রিয়েন্টসের খুব ভালো উৎস। এটি শরীরের রোগ প্রতিরোধ ক্ষমতা বাড়াতে সহায়তা করে। এই খাবারটিও শরীরে প্লাটিলেটের সংখ্যা বাড়াতে ভূমিকা রাখে।,ডালিম বিভিন্ন অত্যাবশ্যকীয় পুষ্টি উপাদান ও খনিজে ভরপুর। এটি প্রয়োজনীয় শক্তি দেয় এবং ক্লান্ত ও ঝিমানো ভাব কমায়। আয়রনের একটি ভালো উৎস ডালিম। শরীরে প্লাটিলেটের ভারসাম্য বজায় রাখা ও বৃদ্ধির জন্য এটি বিশেষ উপযোগী খাবার হিসেবে বিবেচিত।,আমাদের খাদ্যাভ্যাসে পেঁপে পাতা খুব একটা জনপ্রিয়তা না পেলেও এর রয়েছে রোগ নিবারণের ক্ষমতা। এটি পাপাইন ও কাইমোপাপাইনের মতো এনজাইমে ভরপুর। এটি হজমে সহায়তা করে এবং পেট ফুলে যাওয়াসহ অন্যান্য হজমের সমস্যা দূর করে। অনেক গবেষক জানিয়েছেন, পেঁপে পাতা ডেঙ্গু প্রতিরোধে গুরুত্বপূর্ণ ভূমিকা রাখতে পারে, বিশেষ করে প্লাটিলেটের সংখ্যা বাড়িয়ে।,গরুর দুধের পরিবর্তে ছাগলের দুধ খেলেও উপকার পাওয়া যেতে পারে।,অন্যান্য 'পাওয়ার ফুড',হলুদ একটি জীবাণুনাশক মশলা। এটি শরীরের বিপাক প্রক্রিয়া বাড়ায়। দুধের সঙ্গে হলুদ মিশিয়ে খেলে ডেঙ্গু থেকে দ্রুত সেরে ওঠা সম্ভব।,মেথি খেলে ঘুম ভালো হয় এবং দেহের ব্যথা কমায়। এটি উঁচু মাত্রার জ্বর নিয়ন্ত্রণেও সহায়ক।,কালো আঙ্গুরে প্রচুর পরিমাণে অ্যান্টিঅক্সিডেন্ট আছে এবং এটি শরীরে রক্ত তৈরিতে সাহায্য করে। পেয়ারা শরীরে প্লাটিলেট বাড়াতে পারে।,বিটের স্যুপে প্রচুর পরিমাণে পানি, ভিটামিন (বি নাইন, সি), খনিজ উপকরণ (ম্যাঙ্গানিজ, পটাশিয়াম, আয়রন) থাকে এবং এগুলো রক্তের লোহিত কণিকার সংখ্যা বাড়াতে ভূমিকা পালন করে।,টমেটো স্যুপেও প্রচুর পরিমাণে ভিটামিন সি ও পটাশিয়াম রয়েছে।,যেসব খাবার খাওয়া যাবে না,তেল ও মসলা যুক্ত এবং ভাজা খাবার, বিশেষ করে প্রক্রিয়াজাত করা খাবার সম্পূর্ণরূপে এড়িয়ে চলতে হবে। এ ধরণের খাবারে পেটে এসিড জমা হয়ে । যার ফলশ্রুতিতে আলসার হয়ে পরিপাকতন্ত্রের প্রাচীর ক্ষতিগ্রস্ত হতে পারে।"
খাসির মিষ্টি রেজালা,"লোভনীয় খাসির রেজালা দেখলে লোভ সামলানো দায়। খুব সহজেই ভিন্ন স্বাদের খাসির মিষ্টি রেজালা রান্না করতে পারেন।,আজ রয়েছে সেই রেসিপি।,উপকরণ,খাসির মাংস আধা কেজি, আদা বাটা ১ টেবিল চামচ, রসুন বাটা দেড় টেবিল চামচ, পেঁয়াজ বাটা আধা কাপ, এলাচি ২টি, দারুচিনি ২টি, তেজপাতা ২টি, জায়ফল ও জয়েত্রী ১ চা চামচের চার ভাগের এক ভাগ, গরম মসলার গুড়ো আধা চা চামচ, বাদাম বাটা ২ টেবিল চামচ, টক দই আধা কাপ, চিনি ১ টেবিল চামচ, গুড়ো দুধ ১ টেবিল চামচ, লবণ স্বাদ মতো, তেল ২ টেবিল চামচ, ঘি ১ চা চামচ, কাঁচামরিচ ৫টি, বেরেস্তা আধা কাপ।,প্রণালী,খাসির মাংস ধুয়ে পানি ঝরিয়ে নিন। এবার টক দই ও লবণ মেখে এক ঘণ্টা হাড়িতে রেখে দিন। অন্য একটি হাড়িতে তেল গরম করে সব মশলা দিয়ে নাড়ুন। এবার এতে মাখানো মাংস দিয়ে কষিয়ে নিন। মাংস কষানো হয়ে গেলে পরিমাণ মতো পানি দিয়ে ঢেকে রাখুন।,মাংস সেদ্ধ হলে বেরেস্তা, বাদাম বাটা, ঘি, গুড়ো দুধ ও চিনি দিয়ে দিন। সবশেষে কাঁচামরিচ দিয়ে ঢেকে আরও কিছুক্ষণ চুলায় রেখে নামিয়ে নিন।"
সুস্বাদু ফ্রেঞ্চ ফ্রাইস তৈরির সেরা টিপস,"সারা বিশ্বে আলু দিয়ে তৈরি সবচেয়ে জনপ্রিয় খাবারগুলোর মধ্যে অন্যতম ফ্রেঞ্চ ফ্রাইস। ক্ষুধার্ত মানুষকে খুশি করতে এর জুড়ি নেই। চোখে দেখে এটা তৈরি সহজ মনে হলেও আসলে তা নয় মোটেই।,নিখুঁতভাবে বানানো ফ্রাইসে প্রথমবারের মতো কামড় দেওয়ার পর একটি কুড়মুড়ে শব্দ শুনতে পাবেন এবং মুখ ভর্তি নরম আলু আপনাকে স্বাগত জানাবে— এটাই সবাই আশা করে। কিন্তু দুর্ভাগ্যজনকভাবে, ঘরে বানানো ফ্রাইসগুলো খুব কম সময়ই প্রত্যাশিত মানের হয় এবং প্রায়ই আমরা ভাজার পর এমন ফ্রেঞ্চ ফ্রাইস পাই যেগুলো কেউ খেতে চায় না।,এই সমস্যা থেকে উত্তরণের জন্য সেরা ফ্রেঞ্চ ফ্রাইস ভাজার জন্য কিছু গুরুত্বপূর্ণ টিপস দেওয়া হল।,সঠিক আলু নির্বাচন,ফ্রাইসের জন্য আপনাকে সঠিক আলু বেছে নিতে হবে। এক্ষেত্রে পুরনো আলু সবচেয়ে ভালো হতে পারে। বড় বড় আলু নিয়ে খোসা ছাড়িয়ে ফেলুন। এতে করে ফ্রাইসে শুষ্কতা ও শর্করার পরিমাণ অপেক্ষাকৃত কম থাকবে।,ভাজার জন্য আলু প্রস্তুত করা,আলু ছিলে ফেলার পর সেগুলো চতুর্ভুজ বা কিউব আকৃতিতে কেটে ফেলুন। এরপর সমান ভাবে চিকন ও লম্বা করে টুকরো করুন। প্রতিটি টুকরো যতটা সম্ভব একই আকৃতির রাখার চেষ্টা করুন। তারপর সেগুলোকে ১০ থেকে ১৫ মিনিট ঠাণ্ডা পানিতে ভিজিয়ে রাখুন, যাতে বাড়তি শর্করা বের হয়ে আসে।,ট্রিপল কুক পদ্ধতি,ট্রিপল কুক পদ্ধতি হচ্ছে কুড়মুড়ে ফ্রেঞ্চ ফ্রাইস ভাজার সবচেয়ে কার্যকর ও নিখুঁত উপায়। এতে একটু বেশি সময় ও ধৈর্যের প্রয়োজন হয়, কিন্তু অন্য যেকোনো প্রক্রিয়ার চেয়ে ভালো ফলাফল পাওয়া যায়। একটি পাত্রে পানি নিয়ে তাতে পরিমাণ মতো লবন মিশিয়ে নিন। আলুর টুকরোগুলো সেই পাত্রে ঢেলে কয়েক মিনিট ধরে সেদ্ধ করুন। এরপর পানি থেকে আলুগুলো তুলে একটি কিচেন টাওয়েল দিয়ে পুরোপুরি শুকিয়ে ফেলুন।,বেশি করে ভাজুন,আপনি যদি আগের ধাপটি এড়িয়েও যান এই ধাপটি এড়াবেন না। কারণ আলুগুলো দুবার ভাজা খুবই জরুরি। আলুগুলোকে ডিপ ফ্রাই করার জন্য ফ্রাই প্যানে পরিমাণ মতো তেল নিয়ে মাঝারি আঁচে গরম করে নিন। এতে আলুগুলো ঢেলে দিন এবং সেগুলোকে এক থেকে দেড় মিনিট ধরে আংশিক ভাবে ভেজে ফেলুন। এরপর আলুগুলো সেখান থেকে সরিয়ে আবারও কিচেন টাওয়েল দিয়ে শুকিয়ে ফেলুন। এবার আধ ভাজা আলুগুলোকে একটি কাগজের শিটের ওপর বসিয়ে ৩০ মিনিটের জন্য ডিপ ফ্রিজে ঢুকিয়ে রাখুন। এ অবস্থায় আপনি আলুকে অন্তত ছয় মাস ডিপ ফ্রিজে সংরক্ষণ করতে পারবেন।,খাওয়ার জন্য আলুগুলো ভাজার আগে সেগুলোর ওপর হালকা করে কর্নফ্লাওয়ারের প্রলেপ দিন। এতে ফ্রাইসগুলোর বাইরের আবরণটি আরও বেশি ক্রিস্পি হবে। তেল গরম করে অল্প করে আলু নিয়ে ভেজে ফেলুন। কারণ একসঙ্গে অনেক আলু ভাজতে গেলে সবগুলো সঠিক তাপ পাবে না। আলুগুলো বাদামি রঙ না হওয়া পর্যন্ত ভাজতে থাকুন।,পরিবেশন,ফ্রাইসগুলো থেকে তেল ঝরিয়ে নিন। এতে ফ্রাইসের ক্রিস্পি ভাব বজায় থাকবে। গরম থাকা অবস্থায় সেগুলোকে 'সিজন' (লবণ মাখানোর প্রক্রিয়া) করুন। ভালভাবে সিজনিং করা ফ্রাইস পেতে আপনি লবণ, মরিচ, প্যাপরিকা, রসুন গুঁড়া ও পেয়াজের গুঁড়া মিশিয়ে নিতে পারেন। এই সিজনিংটি ভালো করে মিশিয়ে ভাজা আলুর ওপর ছিটিয়ে দিন। পাত্রটি ভালো করে নাড়তে থাকুন, যাতে সিজনিংয়ের প্রলেপটি ভালো করে সব আলুর ওপর পড়ে।,ভিন্নধর্মী স্বাদের জন্য ডিপস,সুস্বাদু ডিপ বা সস মাখিয়ে খেতে না পারলে ফ্রেঞ্চ ফ্রাইস খাওয়ার মজাটাই পাওয়া যায় না। টমেটো সস দিয়ে খেতে ভালোই লাগে, কিন্তু ফ্রাইস খাওয়ার অভিজ্ঞতাকে সম্পূর্ণ ভিন্ন মাত্রায় নিয়ে যেতে এই দুটি ডিপ টেস্ট করে দেখতে পারেন:,হানি মাস্টার্ড সস,উপকরণ,১/৪ কাপ মেয়োনিজ, ১ টেবিল চামচ মাস্টার্ড, ১ টেবিল চামচ মধু, ১ চা চামচ অ্যাপেল সাইডার ভিনেগার, ১/২ চা চামচ হট সস, এক চিমটি লবণ, সামান্য তেল (ঐচ্ছিক),তৈরি প্রণালি,মেয়োনিজ, মাস্টার্ড, মধু, অ্যাপেল সাইডার ভিনেগার ও হট সস একত্রে মিশিয়ে ফেলুন এবং এক চিমটি লবণ দিন। এর সঙ্গে সামান্য তেল দিতে পারেন।,গার্লিক ম্যায়ো,উপকরণ,১/২ কাপ তেল, ১/৪ কাপ দুধ, ১ চা চামচ লবণ, ১ চা চামচ গোলমরিচ, ১ টেবিল চামচ রসুনের গুঁড়া, ১ টেবিল চামচ কিউব করে কাটা রসুন, ২ চা চামচ লেবুর রস, ১ চা চামচ সাদা ভিনেগার,তৈরি প্রণালি,সবগুলো উপকরণকে একটি পাত্রে নিয়ে নাড়াতে থাকুন অথবা ব্লেন্ডারে ব্লেন্ড করে নিন। যখন দেখবেন ঘন ও ক্রিমযুক্ত একটি মিশ্রণ তৈরি হয়েছে এবং কোনো উপকরণ আর আলাদা করে বোঝা যাচ্ছে না, তখন নাড়ানো/ব্লেন্ড করা বন্ধ করুন। মিশ্রণটিকে আরও ঘন করার জন্য অতিরিক্ত লেবুর রস ব্যবহার করতে পারেন।"
সরিষার তেলের তেহারি,"বাসায় হঠাৎ অতিথি এলে নানা পদের খাবার রান্না করা দীর্ঘ সময়ের ব্যাপার হয়ে দাঁড়ায়। এমন পরিস্থিতিতে  খাবার মেন্যুতে রাখতে পারেন মজাদার সরিষার তেলের তেহারি।,উপকরণ,গরুর মাংস ছোট টুকরো করা এক কেজি, রসুন বাটা এক চা চামচ, আদা বাটা এক টেবিল চামচ, টক দই তিন টেবিল চামচ, গরম মসলা গুড়ো এক চা চামচ, জিরা গুড়ো এক চা চামচ, মরিচ গুঁড়ো এক চা চামচ,  পেঁয়াজ বেরেস্তা এক চা চামচ, পেঁয়াজ কুচি দুই টেবিল চামচ, কাঁচামরিচ আটটি, এলাচ চারটি, দারুচিনি চার  টুকরো, লং চারটি, তেজপাতা তিনটি, কালো গোলমরিচ ছয়টি, পোলাও চাল আধা কেজি, পানি পরিমান মতো, সরষের তেল আধা কাপ, গুড়ো দুধ দুই টেবিল চামচ, লবন স্বাদমতো।,প্রণালী,মাংস ধুয়ে পানি ঝরিয়ে নিন। টক দই আর লবন মেখে রেখে দিন এক ঘন্টা। পোলাও চাল ধুয়ে পানি ঝরিয়ে নিন। হাড়িতে তেল গরম হলে পেঁয়াজ কুচি ভাজুন। এক এক করে সব মসলা দিয়ে কসান।,মসলা কসানো হলে মাখানো মাংস দিয়ে নাড়ুন। প্রয়োজনে পানি দিন। ঢেকে রাখুন হালকা আঁচে। মাংস সেদ্ধ হলে, আলাদা করে তুলে রাখুন। এবার একই তেলে পোলাও চাল দিয়ে নাড়ুন, পরিমান মতো পানি দিন, সঙ্গে গুড়ো দুধ মিশিয়ে নিন। চালের পানি ফুটে উঠলে ঢেকে রাখুন। পোলাও হয়ে গেলে রান্না মাংস মিশিয়ে কাঁচামরিচ আর বেরেস্তা ছিটিয়ে দমে রাখুন। তৈরি হয়ে গেল মজাদার সরষের তেলের তেহারি।"
সুস্বাদু ব্রেইন কাবাব,"অতিথি আপ্যায়নে হোক আর পরিবারের জন্য, কাবাবের জুড়ি নেই। আর মগজের তৈরি কাবাব হলে তো কথাই নেই।,চলুন দেখে নেওয়া যাক, সহজে মগজের কাবাব বা ব্রেইন কাবাব তৈরি পদ্ধতি।,উপকরণ,মগজ ১ কাপ, আদা বাটা দেড় চা চামচ, রসুন বাটা ১ চা চামচ, গরম মসলা গুড়ো আধা চা চামচ, শুকনো মরিচ গুঁড়ো আধা চা চামচ, পেয়াজ ভাজা ২ টেবিল চামচ, ধনে পাতা কুচি ১ টেবিল চামচ, কাঁচামরিচ কুচি ১ চা চামচ, কাবাব মসলা আধা চা চামচ, পাউরুটি মাঝখানের অংশ ৩ পিস, লবণ স্বাদমতো, ডিম ১টি, কর্নফ্লাওয়ার ১ টেবিল চামচ, তেল ভাজার জন্য।,প্রণালি,মগজের পানি হাতে চেপে ঝরিয়ে নিন। পাউরুটি ভিজিয়ে নরম করে মগজের সঙ্গে মিশিয়ে নিন। এবার ডিম ও কর্নফ্লাওয়ার ছাড়া বাকি সব উপকরণ একসঙ্গে মিশিয়ে নিয়ে আধা ঘণ্টা ঢেকে রাখুন। মাখানো মগজ কাবাব আকারে বানান।,একটি বাটিতে অল্প পানি দিয়ে কর্নফ্লাওয়ার ও ডিম একসঙ্গে ফেটে নিন। এই মিশ্রণে কাবাব ডুবিয়ে গরম তেলে মাঝারি  আঁচে ভাজুন। ভাজা হলে তেল ছেকে গরম গরম পরিবেশন করুন।"
কাটা মসলায় মাংস,"কোরবানির ঈদের পরে সবার ঘরেই কমবেশি মাংস থাকে। একইভাবে রান্না করার মাংসের স্বাদে পরিবর্তন আনতে প্রয়োজন ভিন্ন ভিন্ন রেসিপি।,কাটা মসলায় গরু বা খাসীর মাংসের স্বাদ পেতে চাইলে অনুসরণ করতে পারেন এই রেসিপি।,উপকরণ,গরু বা খাসির মাংস ১ কেজি, পেঁয়াজ মিহি করে কুচি করা ১ কাপ, আদা ও রসুন কুচি ১ টেবিল চামচ, শুকনো মরিচ কুচি ৬ থেকে ৮টি, কাঁচামরিচ ৫টি, ধনিয়া গুঁড়ো ১ চা চামচ, জিরা গুঁড়ো ১ চা চামচ, হলুদ গুঁড়ো ১ চা চামচ, মরিচ গুঁড়ো ১ চা চামচ, এলাচ-দারচিনি-তেজপাতা-লবঙ্গ পরিমাণ মতো, লবণ স্বাদ বুঝে, টকদই আধা কাপ, তেল পরিমাণ মতো, পেঁয়াজ বেরেস্তা আধা কাপ।,প্রণালী,মাংস ছোট করে কাটুন। এবার মাংস ধুয়ে পানি ঝরিয়ে নিন। একটি হাঁড়িতে তেল ও বেরেস্তা ছাড়া বাকি সব উপকরণ দিয়ে মাংস মেখে ২০ মিনিট রেখে দিন।,অপর একটি হাঁড়িতে তেল গরম করে মাখানো মাংস ঢেলে দিন। মাঝারি আঁচে নেড়ে ঢেকে দিন। ঢাকনা তুলে মাঝে মাঝে নাড়ুন যাতে মাংস লেগে না যায়। কিছু সময় কসানো হলে প্রয়োজন মতো পানি দিন। পানি শুকিয়ে মাংস সেদ্ধ হয়ে গেলে বেরেস্তা ছিটিয়ে দিয়ে ঢেকে রাখুন। তেল উঠে এলে নামিয়ে নিন।"
ঈদের দিনের ৪ রেসিপি,"ঈদের দিনে ব্যস্ত থাকে গৃহিণীর রসুইঘর। এ সময় অতিথি আপ্যায়নে কিংবা পরিবারের সদস্যদের জন্য নানা পদের রান্নার আয়োজন থাকে। ঈদের দিনের সেই আয়োজনে যুক্ত হতে পারে আরও চারটি পদ। জেনে নিন চারটি রেসিপি-,নারকেল পোলাও,উপকরণ: বাসমতী চাল ২ কাপ, নারকেল দুধ ২ কাপ, লবণ স্বাদ মতো, চিনি আধা কাপ, দুধ ১ কাপ, কোরানো নারকেল ১-৪ কাপ, কাজু-কিশমিশ-আমন্ড কুচি আধা কাপ, গরম মসলা গুড়া আধা চা চামচ, আদা কুচি ১ চা চামচ, কাঁচা মরিচ কুচি ১ চা চামচ, পরিমাণ মতো আস্ত গোল মরিচ, ছোট এলাচ, শাহিজিরা, তেজপাতা এবং ঘি আধা কাপ।,প্রণালী: চাল ভিজিয়ে রাখুন। ঘি গরম করে গোল মরিচ, ছোট এলাচ, শাহিজিরা, তেজপাতা দিয়ে ফোড়ন দিন। আদা কুচি দিয়ে পানি ঝরানো চাল নাড়ুন। এরপর নারকেল দুধ, দুধ ও লবণ দিয়ে নেড়ে ঢেকে দিন। সেদ্ধ হয়ে গেলে চিনি, কাজু-কিশমিশ-আমন্ড কুচি, গরম মসলা গুড়ো ও কাঁচা মরিচ কুচি দিয়ে হালকা আঁচে রান্না করতে হবে। রান্না হয়ে গেলে কোরানো নারকেল ছিটিয়ে পরিবেশন করুন।,রসালো বিফ ভুনা,উপকরণ: গরুর মাংস ছোট করে কাটা ২ কেজি, পেঁয়াজ বাটা ১ কাপ, পেঁয়াজ বেরেস্তা আধা কাপ, আদা ও রসুন বাটা দেড় চা চামচ করে, গরম মসলা বাটা আধা চা চামচ, জিরা বাটা আধা চা চামচ, লাল মরিচ বাটা দেড় চা চামচ, কাঁচা মরিচ পাঁচ থেকে ছয়টি কুঁচি করা, টমেটো পেস্ট ১ চা চামচ, লবণ স্বাদ মতো, তেল ২ টেবিল চামচ, ঘি ২ টেবিল চামচ।,প্রণালী: মাংস ভালো করে ধুয়ে লবণ মেখে রাখুন। হাড়িতে তেল দিয়ে একে একে সব মসলা দিয়ে কসিয়ে নিন। তেল উঠলে মাংস দিয়ে কসাতে থাকুন। মাংস পানি ছাড়লে টমেটো পেস্ট ও অল্প পানি দিয়ে ঢেকে দিন। মাংস সেদ্ধ হয়ে গেলে ঘি ছড়িয়ে বেরেস্তা, কাঁচামরিচ কুচি দিয়ে ঢেকে রাখুন। মাখোমাখো হয়ে গেলে নামিয়ে ফেলুন।,জাফরানি মাটন,উপকরণ: খাসির মাংস আধা কেজি, পেঁয়াজ চারটি, রসুন দুই কোয়া, গরম মশলা সামান্য পরিমাণ, আদা বাটা দুই চা চামচ, কাঁচা পেঁপে বাটা চার চা চামচ, কাজু-পেস্তা-আমন্ড পেস্ট আধা কাপ, জাফরান এক চিমটি, নারকেল দুধ এক কাপ, তেল দুই টেবিল চামচ, ঘি তিন টেবিল চামচ, চিনি ও লবণ স্বাদমতো, মরিচ গুড়ো দুই চা চামচ।,প্রণালী: মাংস, পেঁয়াজ, রসুন, আদা, কাঁচা পেঁপে ও দুই চা চামচ ঘি অল্প পানি দিয়ে সেদ্ধ করে নিন। সেদ্ধ হয়ে গেলে মাংস ও পানি আলাদা করে রাখুন। পেয়াজ, রসুন, আদা, কাঁচা পেঁপে ও আস্ত গরম মসলা দিয়ে পেস্ট তৈরি করুন। তেল ও ঘি গরম করে পেস্ট করা উপকরণ, কাজু-পেস্তা-আমন্ড পেস্ট, লবণ, চিনি, মরিচ গুড়ো মিশিয়ে ভাজুন। তেল ছাড়লে মাংস, পানি ও নারকেল দুধ দিয়ে দিন। ঝোল ঘন হয়ে এলে জাফরান ছিটিয়ে পরিবেশন করুন।,চকো ডোনাট,উপকরণ: দুধ আধা কাপ, চিনি আধা কাপ, লবণ এক চিমটি, ইষ্ট এক চা চামচ, ময়দা ৪ কাপ, মাখন এক কাপ, ডিম একটি, ভাজার জন্য তেল।,প্রণালী: দুধ হালকা গরম করে তাতে লবণ, চিনি, ইষ্ট দিয়ে চাপ দিয়ে রাখুন। এই মিশ্রণে ময়দা মেশান। এর সঙ্গে ডিম, মাখন মিশিয়ে ভালো করে মাখুন। এবার একটি কাপড়ে মুড়িয়ে রেখে দিন। কিছুক্ষণ পর কয়েকটি ভাগে ভাগ করে মোটা করে রুটি বেলে নিন এবং ডোনাট কাটার দিয়ে রুটিগুলো কেটে নিন। কেটে নেওয়ার পর কিছুক্ষণ রেখে দিলে এগুলো ফুলে উঠবে। ফ্রাইপ্যানে তেল গরম করে নিয়ে ডোনাটগুলো ভেজে নিন। এর ভাজা ডোনাটগুলো চকলেট মেখে পরিবেশন করুন।"
গরুর চামড়া একটি পুষ্টিকর ও হালাল খাবার  ,"ত্বক বা চামড়া যেকোনো প্রাণীর সবচেয়ে বড় অঙ্গ। গরুর আকারভেদে একটি চামড়া ১০ থেকে ৫০ কেজি ওজন হতে পারে। সাধারণত পশুর চামড়া প্রক্রিয়াজাত করে পোশাক, জুতা, ব্যাগ, বেল্ট ইত্যাদি বিভিন্নভাবে ব্যবহার করা হয়ে থাকে। আবার পশুর চামড়া থেকে জিলাটিন বের করে প্রক্রিয়াজাত খাদ্য, ঔষধ, প্রসাধনীতে ব্যবহার করা হয়ে থাকে।,তবে, মানুষের খাবার হিসেবেও পশুর চামড়া একেবারে মন্দ নয়। যদিও হালাল নয়, তবে শুকরের চামড়া খুব জনপ্রিয় খাবার। চীনে সবধরনের পশুর চামড়া দিয়ে নানা স্বাদের খাবার তৈরি করা হয়। ইন্দোনেশিয়া, মালয়েশিয়া ও নাইজেরিয়ার মুসলমান ধর্মাবলম্বীরা গরুর চামড়া দিয়ে তৈরি খাবার খেয়ে থাকেন।,বাংলাদেশেও বৃহত্তর চট্টগ্রামের কোনো কোনো এলাকায় পশুর চামড়ার তৈরি খাবারের প্রচলন রয়েছে। বিগত কয়েক বছর ধরে বাংলাদেশে কোরবানির পশুর চামড়ার উপযুক্ত দাম ও সংরক্ষণের অভাবে বিপুল পরিমাণ পশুর চামড়া নষ্ট হয়ে যাচ্ছে। খাদ্যাভ্যাস পরিবর্তনের মাধ্যমে পশুর ভুঁড়ি বা খাদ্যনালীর মতো চামড়া খাদ্য হিসেবে সংস্কৃতি গড়ে উঠলে এই অপচয় রোধ করা যায় অবশ্যই।,খাদ্যমান হিসেবে গরুর চামড়া একেবারে মন্দ নয়। প্রতি ১০০ গ্রাম গরুর চামড়ায় ২২৫ কিলো ক্যালরি শক্তি থাকে। উপাদান হিসেবে এই ১০০ গ্রামে ৪৭ গ্রাম প্রোটিন, ৭ গ্রাম কার্বোহাইড্রেট, ১ গ্রাম চর্বি, ০.০২ গ্রাম ফাইবার এবং ৪৫ গ্রাম পানি থাকে। গরুর চামড়ার প্রোটিন সাধারণত জিলাটিন হিসেবে থাকে। জিলাটিন হাড় ও ত্বক গঠনের জন্য গুরুত্বপূর্ণ। যদিও গরুর চামড়ায় ভিটামিন ও মিনারেল থাকে না বললেই চলে। তবে, খুবই সামান্য পরিমাণ চর্বি থাকায় শরীরে কোনো ধরনের ক্ষতিকর প্রভাব ফেলে না।,পশুর চামড়া খাবার হিসেবে প্রস্তুত করা একটু ঝামেলা। গরু ছাগলের ভুঁড়ি খাবার হিসেবে প্রস্তুত করতেও কিন্তু ঝামেলা কম নয়। চামড়া থেকে লোম ছাড়ানোর পদ্ধতি ইউটিউবে দেখে নিতে পারেন। লোম ছাড়ানোর পর এটি নিজস্ব স্বাদে বিভিন্ন মসলা দিয়ে কারি বা ভাজা বা সুপ হিসেবে খাওয়া যায়। ইন্দোনেশিয়া, মালয়েশিয়ায় কিকিল বা নাইজেরিয়ায় পনমো খাবার হিসেবে বেশ জনপ্রিয়।,বিগত কয়েকবছর ধরে আমাদের দেশে গরু ছাগলের চামড়ার দাম একেবারে কমে গেছে। কোরবানির পর অনেকেই পশুর চামড়া মাটিতে পুতে রাখছেন বা ফেলে দিচ্ছেন, যা নিতান্তই সম্পদের অপচয়। অথচ খাবার সংস্কৃতির পরিবর্তন ঘটিয়ে এই বিশাল অনাকাঙ্ক্ষিত অপচয় থেকে আমরা মুক্তি পেতে পারি।,লেখক: ত্বক ও জনস্বাস্থ্য বিশেষজ্ঞ"
কমলার স্বাদে রান্না,"স্টিমড প্রন ইন অরেঞ্জ জুস,উপকরণ,চিংড়ি মাছ ১০-১৫টি, মাখন ৩ টেবিল চামচ, রসুন ৪-৫ কোয়া (কুচি), অরেঞ্জ জুস ৫ টেবিল চামচ, লবণ পরিমাণমতো, গোলমরিচ গুঁড়ো পরিমাণমতো, পার্সলে পাতা ২ আঁটি (কুচি করা)।,প্রণালি,চিংড়ি মাছ ধুয়ে মাখন, রসুন কুচি, অরেঞ্জ জুস, গোলমরিচ গুঁড়ো ও পার্সলে পাতা দিয়ে ভালো করে মেখে দিন। আধা ঘণ্টা রেখে স্টিমারে বা কড়াইয়ে পানির মধ্যে বাটি বসিয়ে স্টিম করুন।,অরেঞ্জ অ্যান্ড হানি ডাক,উপকরণ,হাঁসের মাংস ১ কেজি, সয়াসস ২ টেবিল চামচ, অরেঞ্জ জুস ৪ টেবিল চামচ, লবণ পরিমাণমতো, মধু বা গুড় ১ চা-চামচ, টেরিয়াকি সস ২ টেবিল চামচ, রসুন কুচি ৬ কোয়া, তেল ২ টেবিল চামচ, মরিচ গুঁড়ো অল্প।,প্রণালি,হাঁসের মাংস ভালো করে ধুয়ে ছোট টুকরো করে নিন। প্যানে তেল গরম হলে রসুন কুচি দিন। তারপর টেরিয়াকি সস, সয়াসস, লবণ আর মাংস দিয়ে নাড়াচাড়া করে ঢেকে দিন। কিছুক্ষণ পর অরেঞ্জ জুস ও মধু দিন। মাংস নরম হলে নামান।"
ছোটদের অ্যালার্জি,"ছোটদের বিভিন্ন সময়ে নানা ধরনের অসুখ-বিসুখ হয়ে থাকে। এর মধ্যে অ্যালার্জিও দেখা যায়।,খাবারে অ্যালার্জি,নানা সময়ে খাবারের জিনিস থেকে বাচ্চাদের অ্যালার্জি দেখা যায়। অনেক বাবা-মাকেই দেখা যায় সন্তানের শরীরে কোনোরকম চুলকানি হলেই সঙ্গে সঙ্গে ডিম, চিংড়ি মাছ, বেগুন ইত্যাদি খাওয়ানো বন্ধ করে দেন। আবার সঙ্গে কোনো অ্যান্টি অ্যালার্জিক ওষুধ খাইয়ে দেন। ফলে সাময়িকভাবে চুলকানি বন্ধ হয়ে যায় এবং সবার ধারণা অ্যালার্জি আছে তাই নির্দিষ্ট এই খাবারগুলো বাদ দেওয়াই ভালো।,সাধারণত খাবার থেকে অ্যালার্জি হলে বারবার পেট খারাপ হয়। ছোট বাচ্চাদের ক্ষেত্রে অনেক সময় শ্বাসকষ্ট হয়ে থাকে। সাধারণত ডিম, সয়া মিল্ক, গরুর দুধ, সি-ফিশ থেকে ছোট বাচ্চাদের অ্যালার্জি হয়। তবে কোন খাবারে অ্যালার্জি আছে সেটা জানার সহজ উপায় হলো প্রতিদিন খাবারের মেন্যুতে সন্দেহভাজন খাবার থেকে একটি করে রাখা এবং তা বাচ্চাকে খাওয়ানো। এভাবে তিন দিন ধরে দেখতে হবে অ্যালার্জির সৃষ্টি হচ্ছে কি না। যদি না হয় তাহলে বুঝতে হবে ওই নির্দিষ্ট খাবার থেকে বাচ্চার ক্ষতি হওয়ার আশঙ্কা নেই।,এটা অনেকের ধারণার বাইরে যে, দুধ ও অন্যান্য মিল্ক প্রডাক্ট থেকেও বাচ্চাদের অ্যালার্জি হতে পারে। বাচ্চা মানেই দুধ খাওয়াতে হবে অ্যালার্জি হলেও, এটা ঠিক নয়। বরং দুধের তৈরি খাবার খাওয়াতে পারেন। এখন রক্ত পরীক্ষার মাধ্যমেও জানা যায় কোন ধরনের খাবারে আপনার অ্যালার্জি। সেক্ষেত্রে সে ধরনের খাবার এড়িয়ে চলাই ভালো।,পোকা-মাকড়ে অ্যালার্জি,পোকা-মাকড় ভীতি ছোটদের মধ্যে কম-বেশি দেখা যায়। যেসব বাচ্চার ক্ষেত্রে ক্রমাগত অ্যালার্জির প্রবণতা দেখা যায়, তারা সব থেকে বেশি পোকা-মাকড়ের অ্যালার্জি থেকে প্রভাবিত হয়। বাচ্চাদের হাত ও পায়ের খোলা অংশে ছোট ছোট লাল লাল গুঁটির মতো দেখা যায়। এগুলো খুব চুলকায় এবং সেরে যাওয়ার পর কালো কালো ছোপ থেকে যায়। এ অ্যালার্জি সাধারণত ২-৩ বছর পর্যন্ত চলে। অনেক বাচ্চার ক্ষেত্রে ৫ বছর পর্যন্ত এই অ্যালার্জির প্রভাব থাকে। এই ধরনের অ্যালার্জি হলে বাচ্চাদের টানা ৬-১২ মাস বা অনেক সময় ২ বছর পর্যন্ত মেট্রিজিন, হাইড্রক্সিজিন বা কিটোটিফেন জাতীয় অ্যান্টি অ্যালার্জিক ওষুধ খাওয়ানো প্রয়োজন।,ধুলো এবং পোষা প্রাণী থেকে অ্যালার্জি,যেসব শিশু বারবার অ্যালার্জিতে আক্রান্ত হয়ে পড়ে, তাদের ধুলো-ময়লা বা পোষা প্রাণী থেকে অ্যালার্জিতে আক্রান্ত হওয়ার প্রবণতা বেশি দেখা যায়। ধুলোর মধ্যে হাউজ ডাস্ট সাইট বলে একধরনের জীবাণু থাকে, যা শ্বাস-প্রশ্বাসের সঙ্গে শ্বাসনালীতে পৌঁছে রক্তের সঙ্গে মিশে যায়। এর ফলে ক্রমাগত হাঁচি, শ্বাসকষ্ট এবং অ্যাটপিক ডার্মাটাইটিস হতে পারে। চোখ লাল হয়ে যায়। চুলকানো শুরু করে। চোখ দিয়ে পানি পড়ে। অনেক সময় বাড়িতে শখের পোষা কুকুর, বিড়াল বা অন্য কোনো জীবজন্তু থাকলে বাচ্চাদের অ্যালার্জি হতে পারে। এসব জীবজন্তুর লোম থেকে সবধরনের অ্যাটপিক অ্যালার্জি যেমন অ্যালার্জিক রাইনাটিস ব্রঙ্কিয়াল অ্যাজমা বা একজিমা বেড়ে যেতে পারে।,অ্যালার্জির সমস্যা হলে ডাক্তারের শরণাপন্ন হয়ে কী কারণে অ্যালার্জি হচ্ছে তা জানুন এবং সে অনুযায়ী চিকিৎসা গ্রহণ করুন।"
দাঁত থাকতে যত্ন নিন,"ব্যথা-বেদনা সবসময়ই কষ্টকর। তবে দাঁতের ব্যথা সহ্য করা যেন একটু বেশিই কষ্ট।,অল্প বয়সীরা প্রায়ই বলেন, দুবেলা দাঁত মাজার সময় তাদের থাকে না। দেখা যায় মাউথওয়াশ ব্যবহারেই তারা সুখী থাকেন। নিয়মিত ব্রাশ না করায় দাঁতে পাথর জমা বা গাম তৈরি হওয়ার মূল কারণ।,আরও একটি বিষয় জাঙ্ক ফুড খাওয়া ও কোল্ড ড্রিংক পান করা। নিয়মিত কোল্ড ড্রিংক দাঁতের এনামেল ক্ষয় করতে থাকে। স্টিকি ফুড বা জাঙ্ক ফুড খেলে ক্যাভিটির আশঙ্কাও বাড়ে বহুগুণে।,দাঁতের রঙের তুলনায় দু-তিন শেড সাদা রঙ পেতে অনেকেই আজকাল ব্লিচিংয়ের দিকে ঝুঁকছেন। যারা নিয়মিত ধূমপান করেন বা প্রচুর চা-কফি, পান-মসলা খান, তাদের দাঁতে অনেক সময় ছোপ পড়ে যায়।,একবার ডাক্তারের কাছে দাঁত ঝকঝক করালেই যে তা সবসময় থাকবে, তা নয়। ছয় মাস থেকে এক বছর এর প্রভাব থাকে। এরপর আবার ডাক্তারের কাছে যেতে হবে।,ছোটদের ক্ষেত্রে দাঁতের প্রতি যত্নবান হতে শেখানো প্রয়োজন। নিয়মিত দুবেলা ব্রাশ করার অভ্যাস গড়ে তুলতে হবে ছোটবেলা থেকেই। প্রয়োজনে প্রতিবেলা খাবার খাওয়ার পর কুলি করে নিন। এতে মুখে আটকে থাকা খাবার সরে যায়।,বয়স চল্লিশের ওপর পৌঁছে গেলে দাঁতের একটু বেশি যত্ন নেওয়া প্রয়োজন। এর আগ পর্যন্ত কোনো মাড়ির অসুখ না থাকলে সেভাবে এনামেল ক্ষয় হয় না। তবে ৪০-৪৫ বছরের পর এনামেল ক্ষয় দ্রুত হয় বলে দাঁতের সংবেদনশীলতা বেড়ে যায়। এর থেকে মুক্তির উপায় হিসেবে সেনসেটিভ টুথপেস্ট ব্যবহার করতে পারেন। দিনে দুবার ব্রাশ করবেন অবশ্যই। তার মধ্যে একবার সেনসেটিভ টুথপেস্ট দিয়ে ব্রাশ করে নিন।,অনেকের ধারণা, টুথপেস্ট বদলে ফেললে হয়তো দাঁতের ক্ষতি হয়। এ ধারণা ঠিক নয়, প্রয়োজনে আপনি টুথপেস্ট বদলে ফেলতে পারেন। শুধু দেখে নেবেন যেন আপনার টুথপেস্টে ফ্লুরাইডের মাত্রা সঠিক থাকে।,অনেকের দাঁতের রং অনেক সময় হলদেটে পড়ে যায়। এর কারণ দাঁতের সাদা রঙের জন্য যে এনামেল দায়ী, তার ক্ষয় হতে থাকা।,তবে সবার ক্ষেত্রে দাঁতের সমস্যা এক হবে এমন নয়। দাঁত ও চোয়ালের সেটিংয়ের ওপরও নির্ভর করে এনামেলের ক্ষয় কতটা হবে বা আদৌ হবে কি না। ঠিক এই কারণে অনেকের খুব কম বয়স থেকেই দাঁতের ক্ষয় হয়। অনেকের আবার বৃদ্ধ বয়সেও হয় না।,আমাদের অনেকের ধারণা, যত জোরে ব্রাশ করা যাবে দাঁত তত বেশি পরিষ্কার হবে বেশি। কিন্তু জেনে রাখুন, দুমিনিট সাধারণভাবে ব্রাশ করলেই হবে। বেশি জোর দিয়ে ব্রাশ করলে অনেক সময় দাঁত ও মাড়ির সংযোগস্থল ক্ষয় হয়ে যায়। যে স্থানগুলো সংবেদনশীল হয়ে পড়ে। আর ক্যাভিটিও সহজেই জায়গা করে নেয়।,বয়স বাড়ার সঙ্গে সঙ্গে মাড়ির একটি ইনফেকশন খুব বেশি দেখা যায়, সেটি হলো পাইরিয়া। একে ডাক্তারি পরিভাষায় বলে জিঞ্জিভাইটিস। দাঁতে টার্টার জমে গিয়ে মাড়ি শিথিল হয়ে যায়। টার্টার দূর করলে দাঁত একটু নড়ে। কিন্তু সময়ের সঙ্গে সঙ্গে যত্নে মাড়িকে শক্ত করা সম্ভব। জিঞ্জিভাইটিসের সমস্যা দূর করতে স্কেলিং খুব ভালো উপায়।,বাজারে যত মাউথওয়াশ থাকুক না কেন দাঁতের জন্য সবচেয়ে ভালো লবণ ও হালকা গরম পানি মিশিয়ে কুলি করা। নিয়মিত দাঁত পরিষ্কার রাখুন, সুস্থ দাঁতের জন্য সুস্থ জীবনযাত্রা মেনে চলুন।"
চোখের যত্নে সতর্কতা,"দৈনন্দিন জীবনে নানা ছোটখাটো সমস্যা থেকে চোখ ভালো রাখতে প্রয়োজন একটু সচেতনতা ও সতর্কতা। চোখের কোনো সমস্যায় অবহেলা করা যাবে না। তাহলেই চোখের স্বাস্থ্য ভালো থাকবে।,চোখ ভালো রাখার জন্য চোখের রুটিন চেকআপ করানো উচিত। কারণ চোখের এমন বহু সমস্যা আছে যেগুলো আগে থেকে বোঝা যায় না। সমস্যা ঠিক সময়ে ধরা পড়লে চিকিৎসায় সুবিধা হয়। এ ছাড়া চোখের পাওয়ারও চেক করে নেওয়া ভালো। ডাক্তারের পরামর্শ নিয়ে চশমা ব্যবহার করুন।,অনেকেরই অভ্যাস থাকে কারণে-অকারণে চোখে হাত দেওয়া বা চোখ ডলা, ঘষা। হাতে অনেক ধরনের জীবাণু লেগে থাকতে পারে, তাই হাত অকারণে চোখে না দেওয়াই উত্তম। প্রয়োজনে পাতলা রুমাল ব্যবহার করুন।,সানগ্লাস ব্যবহার করুন রোদে। এতে সূর্যের ক্ষতিকর ইউভি রশ্মির হাত থেকে চোখ বাঁচিয়ে চোখকে আরাম দেয়। গরমকালে সানগ্লাসের পাশাপাশি ছাতাও ব্যবহার করুন।,দীর্ঘক্ষণ ধরে কম্পিউটারের সামনে কাজ করলে চোখে বিভিন্ন ধরনের সমস্যা দেখা দেয়। চেষ্টা করুন কম্পিউটারের উচ্চতা আই লেভেলের চেয়ে নিচে রাখতে। এর ফলে কম্পিউটারে কাজ করতে হলে আপনি নিচের দিকে তাকিয়ে কাজ করবেন। ফলে আপনার আইলিভ কর্নিয়ার বেশিরভাগ অংশ ঢেকে রাখবে, যা চোখকে আরাম দেয় এবং সহজে শুষ্ক হতে দেয় না। এ ছাড়াও কাজ করার সময় কম্পিউটারের ব্রাইটনেস কমিয়ে রেখে কাজ করুন। একটানা কাজ না করে একটু গ্যাপ দিন।,চোখে হঠাৎ কিছু পড়লে সঙ্গে সঙ্গে পরিষ্কার পানিতে চোখ ধুয়ে নিন। বেশিরভাগ ক্ষেত্রে পানি দিয়ে ধুলেই চোখে কিছু থাকলে তা বেরিয়ে যায়। যদি ধোয়ার পরও কোনো কারণে কিছু আটকে থাকে, তাহলে অবশ্যই ডাক্তার দেখান।,মূলত ভিটামিন ‘এ’-এর ঘাটতির জন্য শিশুদের মধ্যে রাতকানা রোগ দেখা দেয়। এই রোগ থেকে রক্ষা পেতে ভিটামিন ‘এ’ যুক্ত খাবার বেশি করে খাওয়া উচিত। সমস্যা না কাটলে ভিটামিন ‘এ’ সাপ্লিমেন্টস, অয়েল, ইনজেকশন ইত্যাদি দেওয়া হয়। জন্মগত রেটিনার সমস্যা থেকে রাতকানা রোগ হতে পারে।,চোখের জন্য আলাদা করে কোনো ডায়েট হয় না। সুষম আহার যা আমাদের সুস্থ রাখতে এবং বৃদ্ধিতে সাহায্য করে, তা চোখকেও ভালো রাখে। খেয়াল রাখুন ডায়েটে যেন ভিটামিন ‘এ’ এবং ভিটামিন ‘সি’ যুক্ত খাবার থাকে। এ ধরনের খাবার আমাদের চোখের রেটিনা ও কর্নিয়াকে ভালো রাখার জন্য প্রয়োজন।,অনেকেই চশমার পরিবর্তে লেন্স পরেন। কালার লেন্সও স্টাইল করে পরে থাকেন। লেন্স পরার সময় ভালোভাবে হাত ধুতে হবে। লেন্স পরার আগে ভালোভাবে পরিষ্কার করে নিন। একটানা বেশিক্ষণ লেন্স পরে থাকা উচিত নয়। লেন্স পরে ঘুমানো নিষেধ। নির্দিষ্ট সময় পর লেন্স বদল করুন।,চোখের মেকআপ নানারকম হয়, স্মোকি আইজ, ন্যুড মেকআপ, কালারড আইজ, মেটালিক আইজ ইত্যাদি। ছোট-বড় যেকোনো চোখেই সবরকম মেকআপ করা সম্ভব। মেকআপ যা-ই করুন না কেন, মেকআপ তুলে তারপরই ঘুমাবেন। শুধু কাজল দিলেও তা পরিষ্কার করবেন।,একটা বাটিতে গোলাপজল নিয়ে ফ্রিজে রাখুন। দিনে দুবার ঠাণ্ডা গোলাপজলে তুলো ভিজিয়ে চোখের চারপাশে মুছে নিন। চোখ ফ্রেশ লাগবে।,চোখ আমাদের খুব জরুরি অঙ্গ। চোখের সঠিকভাবে যত্ন নিন। চোখের কোনো সমস্যা অবহেলা করবেন না। চোখ সুস্থ রাখুন।"
