Blog Titles,Blog Content
নবজাতকের মৃত্যুকে কেন্দ্র করে সেন্ট্রাল হাসপাতালের ওপর বিধি-নিষেধ,"সেন্ট্রাল হাসপাতাল,চিকিৎসকের ভুলে নবজাতকের মৃত্যুর অভিযোগ, বিশেষজ্ঞের অনুপস্থিতিতে তার অধীনে রোগী ভর্তি করা, দুই চিকিৎসককে জবানবন্দির পর কারাগারে পাঠানো – এসব ঘটনার জের ধরে গত কয়েকদিন ধরে বেশ আলোচনায় রয়েছে ঢাকার গ্রিন রোডের বেসরকারি সেন্ট্রাল হাসপাতাল।,গত এক সপ্তাহ ধরে এক নবজাতকের মৃত্যুকে কেন্দ্র করে ঘটেছে এসব ঘটনা। মৃত্যুর ঘটনায় মামলা হওয়ার পর সেন্ট্রাল হাসপাতালের বিরুদ্ধে বিভিন্ন অনিয়মের অভিযোগও উঠে আসে।,শুক্রবার স্বাস্থ্য অধিদপ্তরের পক্ষ থেকে একটি দল হাসপাতালটি পরিদর্শন করে সেসব অভিযোগের সত্যতা পান বলে কর্মকর্তারা দাবি করছেন। তারা বলছেন এর ফলে হাসপাতালের ওপর বেশ কিছু বিধিনিষেধ জারি করা হয়েছে।,তবে এই পুরো ঘটনায় হাসপাতাল কর্তৃপক্ষের কোনো বক্তব্য পাওয়া যায়নি।,সন্তান সম্ভবা মাহবুবা রহমান সেন্ট্রাল হাসপাতালের গাইনি বিভাগের একজন বিশেষজ্ঞ চিকিৎসকের অধীনে চিকিৎসারত ছিলেন। প্রসূতি থাকা অবস্থায় তিনি ঐ বিশেষজ্ঞের পরামর্শ নিয়েছেন।,গত ৯ই জুন মিজ. রহমান সেন্ট্রাল হাসাপতালে ভর্তি হন। তার সন্তান প্রসবের পুরো প্রক্রিয়া নির্দিষ্ট ঐ গাইনি বিশেষজ্ঞের অধীনে পরিচালিত হওয়ার কথা ছিল। হাসপাতালের খাতায় মিজ রহমানের ভর্তি ঐ বিশেষজ্ঞের নামেই করা হয়।,কিন্তু সেদিন ঐ বিশেষজ্ঞ চিকিৎসক হাসপাতালে উপস্থিত ছিলেন না যে বিষয়টি প্রসূতি ও তার পরিবারের কাছে গোপন করা হয়।,পরে মিজ. রহমানের অপারেশন হয় এবং পরদিন নবজাতক সন্তান মারা যায়।,পরের তিনদিন মিজ. রহমানের শারীরিক অবস্থার অবনতি হয়। এই সময় সেন্ট্রাল হাসপাতাল কর্তৃপক্ষ প্রসূতির স্বামীর কাছে তার স্ত্রীর চিকিৎসার তথ্য গোপন করেন এবং স্বামীর অনুমতি ছাড়া চিকিৎসার পদক্ষেপ নেন বলে অভিযোগ করেন রোগীর স্বামী ইয়াকুব হোসেন।,ভুক্তভোগী মাহবুবা রহমানের শারীরিক অবস্থা এখনও সংকটাপন্ন। তিনি এখন ধানমন্ডির আরেকটি বেসরকারি হাসপাতালে চিকিৎসাধীন রয়েছেন।,এই ঘটনার জের ধরে ১৪ই জুন মিজ. রহমানের স্বামী ধানমন্ডি থানায় অবহেলাজনিত মৃত্যুর মামলা করেন যেখানে গাইনি বিভাগের ঐ বিশেষজ্ঞ চিকিৎসক, দায়িত্বরত কয়েকজন চিকিৎসক, হাসপাতালের ব্যবস্থাপকসহ আরো কয়েকজনকে আসামী করা হয়।,১৪ই জুন রাতে দায়িত্বরত দুই চিকিৎসককে পুলিশ আটক করে। পরের দিন আদালতে নেয়া হলে তারা স্বীকারোক্তিমূলক জবানবন্দি দেন। পরে তাদের কারাগারে পাঠানোর নির্দেশ দেয় আদালত।,মূলত, গাইনি বিশেষজ্ঞের অনুপস্থিতির বিষয়টি গোপন করা এবং পরে রোগীর স্বামীকে চিকিৎসার তথ্য না জানানোর অভিযোগ ওঠে সেন্ট্রাল হাসপাতালের চিকিৎসক ও কর্তৃপক্ষের বিরুদ্ধে।,মাহবুবা রহমানের স্বামী এই ঘটনায় যে মামলা দায়ের করেছেন, সেখানে হাসপাতাল কর্তৃপক্ষের ‘গাফিলতি’র কারণে তার সন্তানের মৃত্যুর অভিযোগ আনা হয়েছে।,এজাহারে বাদী উল্লেখ করেন যে ৯ই জুন রাতে তার স্ত্রীকে হাসপাতালে ভর্তি করার পর থেকে হাসপাতাল কর্তৃপক্ষ বিশেষজ্ঞ না থাকা এবং বাদীর স্ত্রীর চিকিৎসার পরিস্থিতি গোপন করে।,পরে ১০ই জুন একপর্যায়ে বাদী তার স্ত্রীকে ‘আশঙ্কাজনক’ অবস্থায় ধানমন্ডির ল্যাব এইড হাসপাতালে ভর্তি করেন বলে এজাহারে উল্লেখ করেছেন।,পরবর্তী নির্দেশনা না দেয়া পর্যন্ত সেন্ট্রাল হাসপাতালে অস্ত্রোপচার বন্ধ রাখার নির্দেশ দিয়েছে স্বাস্থ্য অধিদপ্তর,বাংলাদেশের চিকিৎসকদের ও হাসপাতালগুলোর অনুমোদন দেয় বাংলাদেশ মেডিকেল ও ডেন্টাল কাউন্সিল, বিএমডিসি। কোনো চিকিৎসক বা হাসপাতালের বিরুদ্ধে অভিযোগ উঠলে বিএমডিসি সেটির বিষয়ে সিদ্ধান্ত দিয়ে থাকে।,সংগঠনটির ডিসিপ্লিনারি কমিটির চেয়ারম্যান অধ্যাপক এহতেশামুল হক চৌধুরী বলছেন সেন্ট্রাল হাসপাতালের চিকিৎসক বা হাসপাতালের বিরুদ্ধে এখনও আনুষ্ঠানিক অভিযোগ আসেনি।,“অভিযোগ আসলে অফিস থেকে আমাকে জানানো হতো। আমার জানা মতে এখনও কোনো আনুষ্ঠানিক অভিযোগ আসেনি,” বলছিলেন অধ্যাপক চৌধুরী।,কোনো চিকিৎসকের বিরুদ্ধে অভিযোগ উঠলে তার বিরুদ্ধে সাময়িক বা স্থায়ী নিষেধাজ্ঞা দিতে পারে বিএমডিসি।,অধ্যাপক চৌধুরী বলছিলেন, “বিএমডিসি কারো বিরুদ্ধে জেল, জরিমানার শাস্তি দিতে পারে না। কিন্তু অভিযোগ প্রমাণিত হলে সাময়িকভাবে বা স্থায়ীভাবে তার লাইসেন্স বাতিল করতে পারে।”,লাইসেন্স বাতিল করা হলে ঐ চিকিৎসক নির্দিষ্ট সময়ের জন্য বা স্থায়ীভাবে বাংলাদেশের কোনো প্রতিষ্ঠানে চিকিৎসা সেবার সাথে সংশ্লিষ্ট থাকতে পারবেন না।,বাংলাদেশের অধিকাংশ হাসপাতাল পরিচালনার ক্ষেত্রে নানা রকম অনিয়ম হওয়ার বিষয়টিও অস্বীকার করেননি অধ্যাপক চৌধুরী। তবে তিনি বলছিলেন, বিএমডিসি চাইলেই এই বিষয়ে পদক্ষেপ নিতে পারে না।,“কোনো শিক্ষক, চিকিৎসক বা হাসপাতালের বিরুদ্ধে অভিযোগ উঠলে কেবল তখনই বিএমডিসি তার বা তাদের বিরুদ্ধে পদক্ষেপ নিতে পারে। কিন্তু কোনো অভিযোগ ছাড়া নিজে থেকে কোনো ব্যক্তি বা প্রতিষ্ঠানের বিরুদ্ধে পদক্ষেপ নেয়ার এখতিয়ার আইন অনুযায়ী বিএমডিসি’র নেই।”,তবে বিএমডিসি যেন নিজে থেকে কোনো চিকিৎসক বা হাসপাতালের বিরুদ্ধে পদক্ষেপ নিতে পারে, তা নিশ্চিত করতে স্বাস্থ্য মন্ত্রণালয়ের কাছে চিঠি দেয়া হয়েছে বলে জানান অধ্যাপক চৌধুরী।,ঢাকার ধানমন্ডিতে অবস্থিত সেন্ট্রাল হাসপাতাল,স্বাস্থ্য অধিদপ্তর সেন্ট্রাল হাসপাতালের বিরুদ্ধে বিধিনিষেধ জারি করলেও ঢাকার বেসরকারি হাসপাতালগুলোর একটা বড় অংশের ক্ষেত্রেই এ ধরনের অনিয়মের অভিযোগ উঠে থাকে  – এমনটাই মনে করেন বেসরকারি হাসপাতালে কাজ করা চিকিৎসকদের অনেকে।,ধানমন্ডির একটি বেসরকারি হাসপাতালে চিকিৎসক হিসেবে কাজ করেন শাকিল আলম (পরিবর্তিত নাম)। তিনি বলছিলেন স্বাস্থ্য অধিদপ্তর সেন্ট্রাল হাসপাতালের যেসব অনিয়মের প্রমাণ পেয়েছে, এমন অনিয়ম বাংলাদেশের হাসপাতালের ক্ষেত্রে ‘স্বাভাবিক ঘটনা।’,“সেন্ট্রাল হাসপাতালের আইসিইউর মান বিচার করা হয়েছে একটি আদর্শ আইসিইউর ভিত্তিতে। ঢাকার বেশিরভাগ হাসপাতালের আইসিইউতেই কিন্তু সব ধরনের সুযোগ সুবিধা নেই। অধিকাংশ বেসরকারি হাসপাতাল এভাবেই চলছে বছরের পর বছর ধরে।”,বিশেষজ্ঞ চিকিৎসক না থাকলে তার নাম নিয়ে রোগী ভর্তি করাটা অনৈতিক হলেও অনেক হাসপাতালে এভাবেই কাজ হয় বলে মন্তব্য করেন তিনি।,“অধিকাংশ হাসপাতালেই বিশেষজ্ঞ চিকিৎসকরা রোগীর চিকিৎসার সার্বিক তত্ত্বাবধান করে থাকেন। চিকিৎসা পরিচালনা কিন্তু অপেক্ষাকৃত জুনিয়র ডাক্তাররাই করেন।”,“আর গাইনি বিভাগে এটি আরও স্বাভাবিক একটি বিষয়। কারণ সন্তান প্রসবের কাজে মিডওয়াইফদেরই সবচেয়ে বেশি দক্ষতা ও অভিজ্ঞতা থাকে, কাজটা তারাই করে থাকেন। বিশেষজ্ঞ চিকিৎসক সার্বিক তত্ত্বাবধানে থাকেন।”,এই চিকিৎসকের মতে, বাংলাদেশের বাস্তবতায় যেখানে প্রতি দুই হাজার মানুষের জন্য একজন নার্স ও প্রতি ১৮৪৭ জনের জন্য একজন চিকিৎসক রয়েছেন, সেখানে হাসপাতালগুলোতে এভাবে কাজ চলাটাই আসলে স্বাভাবিক।,এই ঘটনায় কর্তব্যরত চিকিৎসকের অবহেলার পাশাপাশি হাসপাতালের কার্যক্রম পরিচালনায় অনিয়মের প্রমাণ পাওয়া গেছে বলে স্বাস্থ্য অধিদপ্তরের পরিদর্শক দল বলছে।,কয়েকজন কর্মকর্তা শুক্রবার সেন্ট্রাল হাসপাতাল পরিদর্শন করেন। প্রাথমিক পরিদর্শন শেষে সাংবাদিকদের সাথে কথা বলার সময় সেন্ট্রাল হাসপাতালের ওপর জারি করা বিধিনিষেধের বিষয়ে জানান তারা।,বিধিনিষেধের একটি হলো পরবর্তী নির্দেশনা না দেয়া পর্যন্ত সেন্ট্রাল হাসপাতালে কোনো অপারেশন করা যাবে না। আইসিইউ ও জরুরি সেবার মান ‘সন্তোষজনক’ না হওয়ায় এই নির্দেশ দেয় স্বাস্থ্য অধিদপ্তরের পরিদর্শক দল।,নিষেধাজ্ঞা দেয়া হয় বিশেষজ্ঞ চিকিৎসকের ওপর। অধিদপ্তরের ‘’লিখিত অনুমোদন ছাড়া’ ঐ বিশেষজ্ঞ সেন্ট্রাল হাসপাতালে বিশেষজ্ঞ সেবা দিতে পারবেন না বলে নির্দেশ দেয়া হয়।,এছাড়া এই ঘটনায় রোগীর চিকিৎসার দায়িত্বে থাকা চিকিৎসকদের কাগজপত্র বাংলাদেশ মেডিকেল ও ডেন্টাল কাউন্সিলে পাঠানো, রোগীর চিকিৎসার সব খরচ বহন করা, ভুক্তভোগীর পরিবার ক্ষতিপূরণ দাবি করলে আইনি সহায়তা দেয়ার নির্দেশনাও দেয়া হয় স্বাস্থ্য অধিদপ্তরের পক্ষ থেকে।"
"কফিনে ‘বেঁচে’ উঠলেন ৭৬-বছরের বৃদ্ধা, ফিরে গেলেন একই হাসপাতালে","ছবির উৎস, Getty Images,একটি কফিন (ফাইল ফটো),দক্ষিণ আমেরিকার দেশ একুয়েডরের একজন বয়স্ক মহিলার মৃত্যুর পর তার জন্য যেসব আত্মীয় শোক প্রকাশ করতে এসেছিলেন তারা অবাক হয়ে দেখলেন যে কফিনের মধ্যে তিনি তখনও বেঁচে আছেন, নিঃশ্বাস নিচ্ছেন।,বাবাহয়ো শহরের এক হাসপাতালের ডাক্তার স্ট্রোকের পর বেলা মন্টোয়া নামে ৭৬-বছর বয়সী ঐ নারীকে মৃত ঘোষণা করেন।,এরপর তার মরদেহ একটি কফিনে রাখা হয় এবং অন্ত্যেষ্টিক্রিয়ার জন্য একটি ফিউনারাল হোমে নিয়ে যাওয়া হয়। তার দাফনের আগে তার আত্মীয়স্বজনেরা সেখানে তার কফিন পাহারা দিয়ে বসেছিলেন।,কিন্তু প্রায় পাঁচ ঘণ্টা পর যখন তারা শেষকৃত্যের জন্য তার পোশাক বদলানোর জন্য কফিনটি খুললেন তখন মহিলাটি সজোরে নিশ্বাস নিয়ে উঠলেন।,তার ছেলে গিলবার্ট বালবেরান যে মুহূর্তে বুঝতে পেরেছিলেন যে তার মা তখনও বেঁচে আছেন, সেই মুহূর্তটি বর্ণনা করে বলেন: ""আমার মা তার বাম হাত নাড়াতে শুরু করলেন, তার চোখ খুলে গেল এবং তিনি মুখ দিয়ে শ্বাস নেয়ার চেষ্টা করলেন; শ্বাস নিতে তার কষ্ট হচ্ছিল।”,উপস্থিত আত্মীয়দের একজনের তোলা ভিডিওতে দেখা যাচ্ছে, ঐ নারী একটি খোলা কফিনে শুয়ে আছেন, শ্বাস নিতে তার কষ্ট হচ্ছে, এবং অন্য একজন অভিযোগ করছেন তারা যে অ্যাম্বুলেন্সকে ডেকেছেন তা তখন এসে পৌঁছেনি।,এর কয়েক মিনিট পর দমকলকর্মীরা এসে বেলা মন্টোয়াকে কফিন থেকে স্ট্রেচারে তুলে নিয়ে যান এবং তাকে আবার সেই একই হাসপাতালে ফিরিয়ে নিয়ে যান যেখানে তাকে মৃত ঘোষণা করা হয়েছিল।,ছবির উৎস, Getty Images,মৃত আত্মীয়ের কফিনের পাশে শোকার্ত মানুষ (ফাইল ফটো),তার ছেলে একুয়েডরের সংবাদমাধ্যমকে জানিয়েছেন, তার মা এখন হাসপাতালের আইসিউতে আছেন, এবং তিনি কথা বলছেন।,""আমার মাকে অক্সিজেন দেয়া হচ্ছে। তার হার্টের অবস্থা স্থিতিশীল,” তাকে উদ্ধৃত করে সংবাদপত্র এল ইউনিভার্সো এক খবরে জানিয়েছে।,এই ঘটনাটি তদন্ত করে দেখতে একুয়েডরের স্বাস্থ্য মন্ত্রণালয় একটি কমিটি গঠন করেছে।,মি. বালবেরান বলছিলেন, তিনি তার মাকে প্রায় সকাল ন’টায় হাসপাতালে নিয়ে যান"" এবং দুপুরবেলা একজন ডাক্তার আমাকে বলেন যে [তিনি] মারা গেছেন।"",তিনি জানান, এমনকি তার মায়ের জন্য একটি মৃত্যুর সার্টিফিকেটও জারি করা হয়, যেখানে বলা হয়েছিল যে তিনি স্ট্রোকের পরে কার্ডিওপালমোনারি অ্যারেস্টে মারা গেছেন।,তবে বেলা মন্টোয়াই একমাত্র ব্যক্তি নন যিনি আনুষ্ঠানিকভাবে মৃত ঘোষণা করার পরও ‘বেঁচে’ উঠেছেন।,গত ফেব্রুয়ারি মাসে যুক্তরাষ্ট্রের নিউইয়র্ক অঙ্গরাজ্যের একটি ফিউনারাল হোমে শুয়ে থাকা ৮২-বছর বয়সী এক নারীকে শ্বাস নিতে দেখা যায়। তিন ঘণ্টা আগে একটি নার্সিং হোমে তাকে মৃত ঘোষণা করা হয়েছিল।"
বিমান দুর্ঘটনায় রক্ষা পাওয়া চার শিশু গভীর জঙ্গলে কীভাবে ৪০দিন  বেঁচে ছিল  ,"ছবির উৎস, Getty Images,বাচ্চাদের জীবিত উদ্ধারের পর কলম্বিয়ান আর্মি এই ছবিটি প্রকাশ করে,কলম্বিয়ার পহেলা মে  এক মা ও তার চার সন্তানের পারিবারিক ভ্রমণ পরিণত হয় এক মর্মান্তিক দুর্ঘটনায়। মাঝপথে তাদের বহনকারী বিমানটি বিধ্বস্ত হয়ে অ্যামাজনের দুর্গম জঙ্গলে পড়ে।,স্থানীয় আদিবাসীদের সাথে সেনাবাহিনী মিলে উদ্ধার অভিযান চালাতে থাকে। দুর্ঘটনার প্রায় দুই  সপ্তাহ পর জঙ্গলে দুই পাইলট ও মায়ের মরদেহ মেলে।,কিন্তু চার ভাই-বোন যাদের একজনের বয়স মাত্র ১১ মাস, তাদের কোন সন্ধান পাওয়া যায়নি তখন।,অবশেষে গত শুক্রবার কলম্বিয়ার অ্যামাজন জঙ্গলে তাদের জীবিত খুঁজে পাওয়ার কথা জানান কলম্বিয়ার প্রেসিডেন্ট গুস্তাভো পেত্রো। তিনি বলেন “সারা দেশের জন্যই এটা একটা আনন্দের সংবাদ।”,সেনাবাহিনী তাদের জঙ্গল থেকে উদ্ধার করে হেলিকপ্টারে তোলে। এরপর তাদের নিয়ে আসা হয় রাজধানী বোগোটার সেন্ট্রাল মিলিটারি হাসপাতালে। আর সেখানেই পরিবারের সাথে মিলিত হয় বাচ্চাগুলো।,তারা এখন ‘খুবই দুর্বল অবস্থায়’ আছে কিন্তু ‘পরিবারকে দেখতে পেয়ে তারা আনন্দিত’ বলে জানিয়েছেন বাচ্চাদের নানা ফিদেন্সিও ভ্যালেন্সিয়া।,পরিবারটি হুইতোতো আদিবাসী গোষ্ঠীর সদস্য। গত পহেলা মে মা ম্যাগডালিনা মুকুতুই ভ্যালেন্সিয়া তার তিন মেয়ে ও এক ছেলে, যাদের বয়স যথাক্রমে ১৩, ৯ ও ৪ বছর এবং সবচেয়ে ছোটটির বয়স ১১ মাস মাত্র, তাদের নিয়ে বিমানে ওঠেন।,সেসনা ২০৬ একটি ছোট হালকা ধরণের বিমান। এই পাঁচ জনের সাথে দুজন পাইলটসহ মোট সাতজন নিয়ে বিমানটি ক্যাকুয়েটা প্রভিন্সের জঙ্গলাকীর্ণ আরারাকুয়ারা বিমানবন্দর থেকে ওড়ে। তাদের গন্তব্য ছিল কলম্বিয়ার জঙ্গলের উপর দিয়ে ৩৫০ কিমি দূরের শহর সান হোসে দেল গুয়াভিয়ারে।,কিন্ত বিমানটি আকাশে উঠার কিছুক্ষণের মধ্যেই এর পাইলট ইঞ্জিনের ত্রুটির কথা জানিয়ে সংকেত পাঠান এবং এরপর রাডার থেকে বিমানটি হারিয়ে যায়।,ছবির উৎস, Getty Images,দুর্ঘটনার ২ সপ্তাহ পর বিমানটি উদ্ধার হয়,অ্যামাজন জঙ্গলের এই অংশে জাগুয়ার, সাপ ও অন্যান্য ভয়ংকর প্রাণী ছাড়াও বিভিন্ন সশস্ত্র গোষ্ঠীরও তৎপরতা রয়েছে । স্থানীয় আদিবাসী সম্প্রদায় ও কলম্বিয়ান আর্মি মিলে বিমানটির খোঁজে গভীর জঙ্গলে অভিযান শুরু করে।,অবশেষে মে মাসের ১৫ তারিখে দুর্ঘটনার দুই সপ্তাহ পর জঙ্গলে বিমানটির দেখা মেলে।,এটিকে খাড়াভাবে মাটিতে পড়ে থাকতে দেখা যায়।  দুই পাইলট ও শিশুগুলোর মা ম্যাগডেলিনার মরদেহ মেলে।,কিন্তু বাচ্চাদের কোন সন্ধান পাওয়া যায় না। তবে সঙ্গে থাকা শিকারী কুকুর প্রথমে বাচ্চাদের পানি খাওয়ার একটি বোতল শনাক্ত করে।,এরপর ছড়িয়ে ছিটিয়ে আধ খাওয়া ফল, জামা কাপড়সহ নানা প্রাণের অস্তিত্ব ধরা পড়ে উদ্ধারকারীদের চোখে। খোঁজ শুরু হয়।,বাচ্চাদের জীবিত ফেরত পাওয়ার আশায় জোরালো করা হয় উদ্ধার অভিযান।,সেনাবাহিনী ও স্থানীয় জনগোষ্ঠীর সাথে যোগ হয় বিমানবাহিনীও। নিচে এই জঙ্গলেই বসবাস করা গ্রামবাসী ও সেনাবাহিনীর একশোর উপর সদস্য অভিযান চালায়। আর আকাশ থেকে   বিমান ও হেলিকপ্টারে করে শিশুদের খোঁজে উদ্ধার অভিযান চলতে থাকে।,ছবির উৎস, Reuters,দুর্ঘটনাস্থলের পাশে বাচ্চাদের বিভিন্ন জিনিস খুঁজে পাওয়া যায়,এর মাঝে দুর্ঘটনাস্থলের আশেপাশে পাওয়া যেতে থাকে একের পর ক্লু। জঙ্গলেই বানানো একটা থাকার জায়গা চোখে পড়ে উদ্ধারকারী দলের। এছাড়া কাঁচি, চুলের ফিতা, টাওয়েল ও জুতারও খোঁজ মেলে।,তবে তৃতীয় সপ্তাহে এসে দুটি ব্যবহৃত ডায়াপার ও পায়ের ছাপ দেখে আর্মি নিশ্চিত হয় দুর্ঘটনায় বাচ্চারা মারা যায়নি। কিন্তু তারা সতর্ক করে দিয়ে বলেন এই বাচ্চারা খুব সম্প্রতি দুর্ঘটনাস্থল থেকে সরে যায়নি, বরং বিভিন্ন ক্লু দেখে মনে হচ্ছে তারা ‘৩ থেকে ৮ মে’র মধ্যে’ জায়গাটা ত্যাগ করেছে।,তবে ভারী বৃষ্টি শুরু হলে এই ঘন জঙ্গলে উদ্ধার অভিযান কঠিণ হয়ে পড়ে।,এর আগে ব্যাপক সমালোচনার মধ্যে পড়েন কলম্বিয়ার প্রেসিডেন্ট গুস্তাভো পেত্রো। তিনি একটা টুইট করে জানান শিশুদের খোঁজ মিলেছে। তবে ২৪ ঘন্টার মধ্যে সেটি মুছে দিয়ে বলেন তাকে ভুল তথ্য দেয়া হয়েছে।,উদ্ধারকারী দল বিমান থেকে জঙ্গলের ভেতর স্প্যানিশ ও হুইতুতো ভাষায় লেখা বার্তা ফেলতে থাকে যেন বাচ্চারা একসাথে থাকে এবং বিভিন্ন দিকে ঘোরাফেরা না করে। একইসাথে তার নানির কন্ঠেও এই কথাগুলি রেকর্ড করে বাজানো হয় জঙ্গলজুড়ে।,কলম্বিয়ার প্রেসিডেন্টই প্রথমে এ চারজনকে খুঁজে পাওয়ার কথা জানান। তার ভাষায় গত ৯ই মে ছিল ‘ম্যাজিকাল ডে’।,“তারা একা একাই ছিল, তারা টিকে থাকার এক দুর্দান্ত উদাহরণ তৈরি করেছে যা ইতিহাসে লেখা থাকবে”-বলেন মি. গুস্তাভো।,জেনারেল পেদ্রো সানচেজ যিনি এই উদ্ধার অভিযানের নেতৃত্ব দিচ্ছিলেন তিনি এই সফলতার জন্য কৃতিত্ব দিয়েছেন অভিযানে এগিয়ে আসা আদিবাসী সম্প্রদায়কে।,“আমরা বাচ্চাদের খুঁজে পেয়েছি: মিরাকল, মিরাকল, মিরাকল!”-সাংবাদিকদের এভাবেই নিজের প্রতিক্রিয়া জানান মি. পেদ্রো।,ছবির উৎস, Getty Images,উদ্ধারের পর বাচ্চাদের সেবা শুশ্রূষা করছে সেনাবাহিনী,কলম্বিয়ার প্রতিরক্ষা মন্ত্রণালয়ের শেয়ার করা এক ভিডিওতে দেখা যায় উদ্ধারকৃত শিশুদের অন্ধকার জঙ্গল থেকে একটা হেলিকপ্টারে তোলা হচ্ছে।,এরপর তাদের রাজধানী বোগোটায় উড়িয়ে আনা হয়। সেখান থেকে অ্যাম্বুলেন্সে করে হাসপাতালে চিকিৎসার জন্য নেয়া হয় বাচ্চাদের।,প্রতিরক্ষা মন্ত্রী ইভান ভেলাসকুয়েজ বলেন, “সবমিলে বাচ্চারা ভালো অবস্থায় আছে, মেডিকেল রিপোর্ট অনুযায়ী তারা বিপদমুক্ত।”,আর্মি ডাক্তার কার্লোস রিনকন জানিয়েছেন তাদের একটা ‘পুষ্টিগত সমস্যা’ আছে। আর ‘সামান্য টিস্যু ইনজুরি, চামড়ায় কিছু আচড় কামড়ের দাগ’ ছাড়া তেমন কোন সমস্যা নেই।,হুইতুতু সম্প্রদায়ের পরিচিতি আছে জঙ্গলে মানিয়ে চলার দক্ষতার জন্য। উদ্ধার অভিযানে থাকা এই সম্প্রদায়ের সদস্যরা বলছিলেন বিভিন্ন ফলমূল চেনা ও জঙ্গলে টিকে থাকার কৌশল এই বাচ্চাদের বাঁচিয়ে রেখেছে।,বাচ্চাদের নানি, ফাতিমা ভ্যালেন্সিয়া, তার নাতি-নাতনিদের উদ্ধারের খবর পেয়েই বলেন, “আমি খুবই কৃতজ্ঞ এবং ধরিত্রী মাতাকেই ধন্যবাদ তাদের নিরাপদে মুক্ত করে দেয়ার জন্য।”,তিনি জানান এই চার ভাই-বোনের মধ্যে সবচেয়ে বড় লেসলি মুকুতির বয়স ১৩ বছর। আর সে আগে থেকেই তার মা কাজে গেলে বাকি তিন ভাইবোনের দেখাশোনা করতো।,আর এটাই তাদের জঙ্গলে টিকে থাকতে সাহায্য করেছে। এছাড়া বিমানের ধ্বংসাবশেষ থেকে দরকারি জিনিসও সংগ্রহ করেছে তারা।,“সে তাদের আটা এবং ক্যাসাভা রুটি খাইয়েছে, ঝোপঝাড় থেকে ফল সংগ্রহ করেছে, তারা জানে যে কোনটি খাওয়া যাবে” - মিজ ভ্যালেন্সিয়াকে এমনটি বলতে দেখা যায় ইভিএনে প্রচারিত এক ভিডিওতে।,প্রতিরক্ষা মন্ত্রী ইভান ভেলাসকুয়েজও লেসলির প্রশংসা করে বলেন, “তাকে ধন্যবাদ, তার নেতৃত্বগুণ, জঙ্গল সম্পর্কে জ্ঞান ও তার যত্ন বাকি তিনজনকে টিকে থাকতে সাহায্য করেছে।”,কলম্বিয়ার ফ্যামিলি ওয়েলফেয়ার ইনস্টিটিউটের মহাপরিচালক অ্যাসট্রিড ক্যাসেরেস জানিয়েছেন বাচ্চারা এখনো সেভাবে কথা বলছে না এবং তাদের পুরোপুরি স্বাভাবিক হতে সময় লাগবে।"
'সংসদ নির্বাচন ঘিরে তৎপরতা আরো বাড়বে যুক্তরাষ্ট্রের',"ছবির উৎস, বিবিসি নিউজ বাংলা,সংসদ নির্বাচন ঘিরে তৎপরতা আরো বাড়বে যুক্তরাষ্ট্রের-দৈনিক দেশ রুপান্তরের একটি শিরোনাম। এ খবরে বলা হচ্ছে সাম্প্রতিক সময়ে ঢাকায় যুক্তরাষ্ট্রের রাষ্ট্রদূতের তৎপরতা আগের চেয়ে বেড়েছে, বিশেষ করে গত ২৪শে মে ভিসানীতি ঘোষণার পর থেকে।,এই তৎপরতা সামনের দিনগুলোতে আরও বাড়বে বলে মনে করছেন বিশ্লেষক ও কূটনৈতিক সূত্রগুলো। যুক্তরাষ্ট্রের রাষ্ট্রদূত পিটার ডি হাস গত ১৩ দিনে সরকার, বিভিন্ন রাজনৈতিক দল, সুশীল সমাজের প্রতিনিধি ও সরকারের গুরুত্বপূর্ণ ব্যক্তি এবং মন্ত্রীদের সঙ্গে বৈঠক করেছেন। এসব বৈঠকেও যুক্তরাষ্ট্র অবাধ ও সুষ্ঠু নির্বাচন অনুষ্ঠানে যার যার ভূমিকা রাখার জন্য আহ্বান জানিয়েছে বলে জানা গেছে।,এদিকে, সোমবার বরিশাল ও খুলনা এই দুই সিটি কর্পোরেশনে নির্বাচন, এ নিয়ে প্রধান শিরোনাম করেছে বেশ কয়েকটি জাতীয় দৈনিক।,খুলনা ও বরিশালে নগরপিতা কে নির্ধারিত হবে কাল – দৈনিক সংবাদের প্রধান শিরোনাম। এ খবরটিতে বলা হয়েছে সিটি ভোট নিয়ে সাধারণ ভোটারদের আগ্রহ কম। তাই ভোট কেন্দ্রে ভোটার উপস্থিত নিয়ে সন্দিহান রাজনৈতিক বিশ্লেষকরা। দুই সিটিতেই বিএনপির প্রার্থী নেই।,নির্বাচন নিয়ে প্রধান শিরোনাম করেছে প্রথম আলোও। তারা লিখেছে বরিশালে না থেকেও ভোটের ‘হিসাবে’ বিএনপি । তারা লিখেছে বিএনপি এই নির্বাচনে নেই, কিন্তু ভোটের হিসাব নিকাশে বিএনপির ভোটব্যাংকের দিকেই সবার নজর।,নিউ এজের প্রধান শিরোনাম Most centres ‘risky’ । এতে বলা হচ্ছে শনিবার মধ্যরাতে শেষ হয়েছে খুলনা ও বরিশাল সিটি কর্পোরেশন নির্বাচনের প্রচারণা এবং দেখা যাচ্ছে বেশিরভাগ ভোটকেন্দ্রই ঝুঁকিপূর্ণ।,খুলনা মেট্রোপলিটন পুলিশ ও রিটার্নিং কর্মকর্তারা ২৮৯টি কেন্দ্রের মধ্যে ১৬১টিকে গূরুত্বপূর্ণ বা ঝুঁকিপূর্ণ হিসেবে চিহ্নিত করেছেন।,একই বিষয় নিয়ে যুগান্তরের শিরোনাম – খুলনা ও বরিশাল সিটিতে ইসির পরীক্ষা কাল।,এতে বলা হয়েছে গাজীপুরের পর এবার বরিশাল ও খুলনা সিটি করপোরেশনে নির্বাচনি পরীক্ষায় নির্বাচন কমিশন (ইসি)। সেই সঙ্গে জনপ্রিয়তা প্রমাণের লড়াইয়ে ক্ষমতাসীন আওয়ামী লীগ। এ দুই সিটি করপোরেশন নির্বাচনে কাল ভোট। এর মধ্য দিয়ে ইসি ও সরকারি দলের গ্রহণযোগ্যতা কতটা তা অনেকটাই ফুটে উঠবে।,ছবির উৎস, বিবিসি নিউজ বাংলা,Big changes on cards with polls on mind – ইংরেজি দৈনিক ডেইলি স্টারের প্রধান শিরোনাম। খবরে বলা হয় প্রশাসন এবং পুলিশের মাঠ পর্যায়ে আগামী কয়েক সপ্তাহে বড়সড় পরিবর্তন আসতে যাচ্ছে। আর এটি প্রধানত ডিসি এবং এসপিদের ক্ষেত্রেই বেশি হবে। কারণ সামনের জাতীয় নির্বাচন তাদের তত্ত্বাবধানেই হবে বলে অনেকে মনে করছেন।,রিজার্ভে স্বস্তি ফিরিয়ে আনাই বড় চ্যালেঞ্জ-বাংলাদেশ ব্যাংকের প্রতিবেদন ঘিরে খবরটির এমন শিরোনাম দৈনিক যুগান্তরের। যেখানে বলা হয়েছে সাম্প্রতিক সময়ে সারা দেশে তাপপ্রবাহ বয়ে যাওয়া ও অন্যান্য প্রতিকূল আবহাওয়ার কারণে উৎপাদন বাধাগ্রস্ত হয়েছে। এর কিছুটা নেতিবাচক প্রভাবও অর্থনীতিতে পড়বে।,সার্বিকভাবে আমদানির নতুন এলসি খোলা কমলেও বকেয়া এলসি দায় পরিশোধের চাপ এখন বেড়েছে। একই সঙ্গে বৈদেশিক ঋণ পরিশোধ করতে হচ্ছে আগের চেয়ে বেশি। এদিকে রপ্তানি ও রেমিট্যান্স থেকে প্রত্যাশিত হারে বৈদেশিক মুদ্রা আয় বাড়ছে না। ফলে ডলারের চাহিদা বাড়ায় টাকার মান কমে যাচ্ছে।,এ পরিপ্রেক্ষিতে ডলারের বিপরীতে টাকার অবমূল্যায়নের চাপে লাগাম টানতে বাংলাদেশ ব্যাংক বৈদেশিক মুদ্রার রিজার্ভ থেকে ডলার বিক্রি করে যাচ্ছে। এতে রিজার্ভ অব্যাহত গতিতে কমে যাচ্ছে। কিন্তু বিদ্যমান পরিস্থিতে এখন বৈদেশিক মুদ্রার রিজার্ভ বাড়িয়ে স্বস্তিদায়ক অবস্থায় ফিরিয়ে নেওয়াই বড় চ্যালেঞ্জ হয়ে দাঁড়িয়েছে।,মানুষের অজান্তেই দেশ শ্রীলঙ্কা হয়ে গেছে – জাতীয় পার্টির চেয়ারম্যান জিএম কাদেরের এমন মন্তব্য দিয়ে শিরোনাম মানবজমিনের। মি. কাদেরকে উদ্ধৃত করে দৈনিকটি লিখেছে রাজনৈতিক, অর্থনৈতিকভাবে অসহনীয় দিন কাটাচ্ছে সাধারণ মানুষ। সরকার দেশটাকে ঋণনির্ভর করে ফেলেছে।,জিএম কাদের বলেছেন, আগামী ৫০ বছর দেশের মানুষকে এই ঋণের বোঝা বইতে হবে। আমরা দেশটাকে শ্রীলঙ্কা হতে দিতে পারি না।,রাজনীতিতে নতুন চাঞ্চল্য – দৈনিক সমকালের প্রধান শিরোনাম। মূলত শনিবার ঢাকায় জামায়াতে ইসলামীর সমাবেশ ঘিরেই করা হয়েছে খবরটি। এতে বলা হচ্ছে দীর্ঘ ১০ বছর পর জামায়াতে ইসলামীকে সমাবেশের অনুমতি দেওয়ায় নতুন চাঞ্চল্য তৈরি হয়েছে রাজনীতিতে।,নানা প্রশ্ন সবার মনে– তাহলে যুদ্ধাপরাধের দায়ে অভিযুক্ত জামায়াত কি আবার প্রকাশ্যে রাজনীতিতে ফিরছে? সরকার কি তার কৌশলে পরিবর্তন এনেছে? নাকি মার্কিন নতুন ভিসা নীতির সুফল পেতে শুরু করেছে জামায়াতও?,ক্ষমতাসীন আওয়ামী লীগ বলেছে, নির্বাচন সামনে রেখে আবারও আগুন সন্ত্রাসের প্রস্তুতি নিতে বিএনপিই জামায়াতকে মাঠে নামিয়েছে। অন্যদিকে, জামায়াতের বিষয়ে কৌশলী অবস্থান গ্রহণ করেছে বিএনপি। দলটি বলছে, সব রাজনৈতিক দলেরই সভা-সমাবেশের অনুমতি পাওয়ার গণতান্ত্রিক অধিকার রয়েছে।,ছবির উৎস, বিবিসি নিউজ বাংলা,এক দেশে ১২ রকমের শিক্ষা-দেশ রুপান্তরের প্রধান শিরোনাম। খবরে বলা হয়, সাধারণত প্রাথমিক স্তরে একটি দেশে এক ধরনের শিক্ষাব্যবস্থাই চালু থাকে। তবে কোনো কোনো দেশে এক শিক্ষাব্যবস্থার মধ্যেও পাঠক্রমে (কারিকুলামে) ভিন্নতা থাকে, সেটা সর্বোচ্চ দুই বা তিন ধরনের হয়ে থাকে।,অষ্টম শ্রেণি পর্যন্ত প্রাথমিক শিক্ষা শেষে শিক্ষাপ্রতিষ্ঠানই ঠিক করে দেয় শিক্ষার্থীরা কী ধরনের শিক্ষাগ্রহণ করবে। বাংলাদেশে প্রথম শ্রেণি থেকেই হরেক রকমের শিক্ষাব্যবস্থা এবং হরেক পরীক্ষা চালু আছে।,এসএসসি বা সমমানের পরীক্ষা ১২ রকমে দেওয়া যায়। ফলে এক সনদের জন্য ১২ রকমের শিক্ষাগ্রহণের সুযোগ রয়েছে। এতে করে শিক্ষার্থীদের মধ্যে বৈষম্য বাড়ছে। আর শিক্ষা-প্রশাসনের পক্ষে শৃঙ্খলা রক্ষা করা কঠিন হয়ে পড়ছে।,৮৫% শিক্ষার্থীর মানসিক সমস্যার পেছনে ইন্টারনেট – সমকালের খবর। বেসরকারি সংস্থা আঁচল ফাউন্ডেশনের এক জরিপে বিষয়টি উঠে এসেছে। এতে দেখা যাচ্ছে দেশের শিক্ষার্থীদের ৭২ দশমিক দুই শতাংশ জীবনের কোন না কোন সময় মানসিক সমস্যার মুখোমুখি হয়েছেন।,তাদের মধ্যে ৮৫ দশমিক নয় শতাংশ শিক্ষার্থীর মানসিক সমস্যার পেছনের কারণ ইন্টারনেট। জরিপে অংশ নেয়া ২৬ দশমিক এক শতাংশ শিক্ষার্থী মনে করে মানসিক সমস্যার জন্য ইন্টারনেট পুরোপুরি দায়ী আর মোটামুটি দায়ী ভাবেন ৫৯ দশমিক আট শতাংশ শিক্ষার্থী।,ছবির উৎস, বিবিসি নিউজ বাংলা,ওই খবরে আরো বলা হয় পড়াশোনার কাজে ৯৪ দশমিক এক শতাংশ শিক্ষার্থী ইন্টারনেট ব্যবহার করেন। কিন্তু পড়াশোনার ফাঁকে অনলাইনে প্রবেশ করলে ৫২ দশমিক ছয় শতাংশের পড়াশোনার মনোযোগ হারিয়ে যায়।,শিক্ষার্থীরা বলেছেন, ইন্টারনেট ব্যবহারের প্রতি অতিরিক্ত আসক্তি তাদের পড়াশোনার মনোযোগ নষ্ট করছে। ৩৪ দশমিক তিন শতাংশ শিক্ষার্থীর ক্ষেত্রে ইন্টারনেটে সময় ব্যয় তাদের স্বাভাবিক জীবনে ‘প্রচণ্ড নেতিবাচক’ প্রভাব ফেলছে। এছাড়া ৩২ দশমিক নয় শতাংশ শিক্ষার্থী ইন্টারনেটে পর্নোগ্রাফি বা যৌন উত্তেজক বিষয়সম্পর্কিত ওয়েবসাইট দেখেন।,Coal coming to feed hungry power plants – দ্য বিজনেজ স্ট্যান্ডার্ডের প্রধান শিরোনাম এটি। বলা হচ্ছে কয়লা ভিত্তিক বিদ্যুৎ কেন্দ্রগুলোতে জ্বালানি কাটতে যাচ্ছে কারণ কয়লার আমদানি শুরু হয়েছে।,ডলার সংকট থাকলেও আগের চুক্তি অনুযায়ী সরবরাহকারীরা বিদ্যুৎ কেন্দ্রগুলোতে কয়লা সরবরাহ করছে। এরই মধ্যে শনিবার মোংলা বন্দরে ইন্দোনেশিয়া থেকে একটা কয়লার চালান এসে পৌঁছেছে।,চট্টগ্রামে বেসরকারি আইসিইউ চিকিৎসা সিন্ডিকেটের নিয়ন্ত্রণে – ইত্তেফাকের প্রধান শিরোনাম। বিস্তারিত বলা হচ্ছে নগরীতে সাত-আটটি বেসরকারি হাসপাতালে আইসিইউ সুবিধা রয়েছে। এসব হাসপাতালের মালিকদের আলাদা কমিটি রয়েছে।,এর ফলে সিন্ডিকেটের কারণে বেসরকারি সব হাসপাতালে আইসিইউ সেবার নামে গলাকাটা চিকিৎসা বিল আদায় করা হচ্ছে।,বেসরকারিতে আইসিইউ সেবায় স্বাস্থ্য বিভাগের কোনো নিয়ন্ত্রণ নেই। এতে করে বিপাকে পড়ছেন জটিল রোগের চিকিৎসা নিতে আসা রোগীরা।"
"তেলাপোকা মারার স্প্রে'র প্রভাবে দুই শিশুর মৃত্যু, কী বলছে পরিবার ও পুলিশ","ছবির উৎস, Getty Images,ছবিটি প্রতীকী,ঢাকায় বসুন্ধরা এলাকায় রোববার এক পরিবারের দুই শিশুর মৃত্যুর ঘটনা সামাজিক যোগাযোগ মাধ্যমে ব্যাপক আলোড়ন সৃষ্টি করেছে। পুলিশ এবং চিকিৎসকেরা প্রাথমিকভাবে ধারণা করছেন, শরীরে ‘টক্সিক কেমিক্যালের’ প্রভাবে শিশু দুইজনের মৃত্যু হয়েছে।,ওই পরিবারের আরো তিনজন সদস্য চিকিৎসা নিয়ে হাসপাতাল থেকে সোমবার সন্ধ্যায় বাড়ি ফিরেছেন।,এই ঘটনায় সোমবার গুলশানের ভাটারা থানায় একটি মামলা দায়ের হয়েছে, এবং ঘটনায় জড়িত সন্দেহে গতকাল রাতেই পুলিশ একজনকে গ্রেপ্তার করেছে।,পুলিশ বলছে, 'দায়িত্বে অবহেলাজনিত' মৃত্যুর অভিযোগে দায়ের মামলায় গ্রেপ্তার করা হয়েছে ওই ব্যাক্তিকে।,রোববার রাতে সামাজিক যোগাযোগ মাধ্যম ফেসবুকে এক পোষ্টে প্রথম 'কীটনাশকের প্রভাবে স্কুল পড়ুয়া দুুইটি শিশুর মৃত্যু'র কথা জানা যায়। অল্প সময়ে সেটি সামাজিক মাধ্যমে ভাইরাল হয়ে যায় এবং সোমবার সারাদিনই বিষয়টি নিয়ে আলোচনা হয়েছে।,বিবিসি বাংলা বিষয়টি নিয়ে ওই দুই শিশুর পরিবার, হাসপাতালের চিকিৎসক, পুলিশ এবং বিশেষজ্ঞদের সাথে কথা বলেছে।,পুলিশ জানিয়েছে, মারা যাওয়া শিশু দুইজনের বয়স যথাক্রমে ১৫ বছর এবং নয় বছর।,শিশু দুইজনের মা শারমিন জাহান লিমার চাচাতো ভাই শিহাবুল হক চৌধুরী বিবিসি বাংলাকে বলেছেন, ঘটনার আগের দিন 'পেস্ট কন্ট্রোল' থেকে লোক এসেছিল ঔষধ দিতে।,তিনি বলেছেন, ""পেস্ট কন্ট্রোলের লোক বলেছিল (স্প্রে করার পর) দুই ঘণ্টায় যাতে কেউ ঘরে না ঢোকে। দুই ভাই এবং তাদের মা,বাবা ও বোন একদিন ঘরে ঢোকেনি। তারা পরের দিন ঘরে ঢোকার পরে সব কয়জন অসুস্থ হয়ে পড়ে।”,মি. হক বলেছেন, পরিবারের সদস্যরা ঘরে ঢোকার পর কিছু সময় সব স্বাভাবিক ছিল। কিন্তু ঘণ্টা খানেক পরে তাদের সবারই পেটে ব্যথা, বমি ও পাতলা পায়খানা শুরু হয়।,মারা যাওয়া শিশু দুইজনের নানি শামসুন্নাহার বিবিসি বাংলাকে বলেছেন, অসুস্থ হয়ে পড়লে পরিবারটির সব কজন সদস্য বসুন্ধরা আবাসিক এলাকাতেই এভারকেয়ার হাসপাতালে ভর্তি হন।,সেখানেই মারা যায় দুই ভাই।,প্রায় দুইদিন চিকিৎসাধীন থাকার পর শিশুদের বাবা মোবারক হোসেন তুষার এবং মা শারমিন জাহান লিমা তাদের একমাত্র মেয়েকে নিয়ে সোমবার সন্ধ্যায় বাসায় ফিরেছেন।,এমন অকস্মাৎ এবং অপ্রত্যাশিত মৃত্যুতে পরিবারটি শোকস্তব্ধ হয়ে পড়েছে বলে জানিয়েছেন মিজ শামসুন্নাহার।,তিনি বলছিলেন, “কী হলো, কেমন করে হলো এখনও মাথায় ঢোকে না। আমি কাল কথাই বলতে পারছিলাম না কারও সাথে। কী বলবো আসলে? এভাবে কেউ মারা যাইতে পারে?”,এভারকেয়ার হাসপাতালের পরিচালক আরিফ মাহমুদ বিবিসি বাংলাকে বলেছেন, রোববার ভোরে ওই পরিবারের মোট পাঁচজন সদস্য তাদের হাসপাতালে ভর্তি হন।,তিনি জানিয়েছেন, হাসপাতালে ভর্তির পর ছোট ছেলে সকালেই মারা যান, এবং বড় ছেলেটি মারা যায় বিকেলের দিকে।,মি. মাহমুদ শরীরে ‘টক্সিক কেমিক্যালের’ প্রভাবে দুই ভাইয়ের মৃত্যু হয়েছে বলে ধারণা করলেও, মৃত্যুর প্রকৃত কারণ জানতে ময়নাতদন্তের জন্য অপেক্ষা করার কথা বলছেন।,এদিকে, পুলিশও প্রাথমিক তদন্তে তেলাপোকা-ছারপোকা মারার ঔষধের বিষক্রিয়ার কথা বলছে।,ভাটারা থানার পুলিশ পরিদর্শক তদন্ত মো: শরীফুল ইসলাম বিবিসিকে বলেছেন, এ ঘটনায় একটি মামলা দায়ের হয়েছে এবং একজনকে গ্রেপ্তার করা হয়েছে ।,“যিনি স্প্রে করেছেন তাকে আমরা গ্রেফতার করেছি, তার বিরুদ্ধে দায়িত্বে অবহেলার অভিযোগ আনা হয়েছে,” তিনি বিবিসিকে জানিয়েছেন।,মি. ইসলাম বলেছেন, “স্প্রে করার ২-৩ ঘণ্টা পরই উনি বাসায় ঢুকতে বলেছেন, এটা ঠিক না। আমরা আরও তদন্ত করছি, জানার চেষ্টা করছি ঠিক কী পরামর্শ দিয়েছিল ওই কোম্পানির লোক।”,গ্রেপ্তার ব্যক্তিকে মঙ্গলবার আদালতে পাঠানো হয়েছে।,ছবির উৎস, Getty Images,পরিবার জানিয়েছে, ডিসিএস অরগানাইজেন লিমিটেড নামে একটি প্রতিষ্ঠান থেকে তাদের বাসায় তেলাপোকা মারার স্প্রে ছেটানো হয়েছিল।,দুই শিশুর মৃত্যুর মর্মান্তিক ও আলোচিত ঘটনার পর পেস্ট কন্ট্রোল বা কীটনাশক সেবাদানকারী প্রতিষ্ঠানটির পক্ষ থেকে দায়িত্বশীল কোন কর্মকর্তা মন্তব্য করতে চাননি।,তবে, প্রতিষ্ঠানটির একজন মুখপাত্র বিবিসি বাংলাকে বলেছেন, “আসলে আমরা বুঝতে পারছি না, কেন এমন হলো! আমরা অনেক জায়গায় সার্ভিস দিয়েছি, এমনটা এবারই হলো।”,ঢাকায় ২০২০ সালের ফেব্রুয়ারিতে একই ধরনের একটি ঘটনা ঘটেছিল। সেসময় জিগাতলার জাপান-বাংলাদেশ ফ্রেন্ডশিপ হাসপাতালে একজন মারা গিয়েছিলেন, যেটি চিকিৎসকদের ধারণা কীটনাশকের বিষক্রিয়ার ফলেই ঘটেছিল।,ন্যাশনাল ইন্সটিটিউট অফ নিউরোসায়েন্সের সহকারী অধ্যাপক ডা. উজ্জ্বল কুমার মল্লিক বিবিসিকে বলেছেন, কীটনাশকের বিষ মানুষের জন্য ভয়াবহ হতে পারে।,তিনি বলেন, “কীটনাশক তো বিষ, এটি মানুষের শরীরে কোষে কোষে পৌঁছে যায়। এটা হচ্ছে মাল্টিঅর্গান ফেইলিওর, কিডনি লিভার, ব্রেনেও প্রভাব পড়ে, খিচুনি হয় - এরপর তারা মরে যান, সব বিষেই।”,তিনি বলেন, “এটা যখন বদ্ধ রুমের ভেতরে দেয়, তখন এটা পরিমাণের ওপর নির্ভর করে, সাধারণভাবে এটি ক্ষতিকর। ধানক্ষেতেও এমন হতে পারে, যেদিকে বাতাস প্রবাহিত হয়, সেদিকে যদি কোন ব্যক্তি থাকে সেক্ষেত্রেও একই ক্ষতি হতে পারে”।,এই ধরনের ঘটনায় যদি বিষের প্রতিক্রিয়া এবং পরিমাণ বেশি থাকে তাহলে ক্ষতি বা মৃত্যুর হার অনেক বেশি হতে পারে বলে জানান এই চিকিৎসক।,প্যারাকুয়েড নামে আরও একটি বিষের কথা তিনি বলেন, এই বিষ বেশি পরিমাণে যদি শরীরে ঢোকে তাহলে মানুষ বেঁচে যাওয়ার হার একেবারেই কম।,পেস্টোকিল নামে একটি কীটনাশক সেবাদানকারী কোম্পানির শীর্ষ কর্মকর্তা আল মামুন বিবিসি বাংলাকে বলেছেন, “কীট মানে পোকামাকড় মারতে অ্যালুমিনিয়াম ফসফাইড নামের ট্যাবলেট ব্যবহার করা হয়, যা থেকে ফসফিন গ্যাস নির্গত হয়। এই গ্যাস মানুষের জন্য অত্যন্ত ক্ষতিকর।”,তিনি এখানে কয়েকটি বিষয়ে খেয়াল রাখার পরামর্শ দেন।,""দক্ষ লোক দিয়ে ঔষধ দেয়ানো, ঔষধের মাত্রা সম্পর্কে জানা, পরিবারের অন্তত একজন সচেতনভাবে পুরো বিষয়টি সম্পর্কে জেনে সবাইকে অবগত করা জরুরী। যেহেতু এটা একটা ‘কিলিং এলিমেন্ট’ এটার ক্ষতিকর দিক থাকবেই, তাই কতোটা কম ক্ষতি হয় সেদিকে লক্ষ্য রাখা দরকার,"" বলেন মি. আল মামুন।,কোন ঔষধ দেয়া হচ্ছে, কী পরিমাণে দেয়া হচ্ছে, প্রভাব কতক্ষণ থাকবে এবং এরপর কীভাবে বাড়ি পরিস্কার করা হবে - এসব তথ্য নিশ্চিত হয়েই এই কীটনাশকের স্প্রে ছেটানোর কথা বলছেন বিশেষজ্ঞরা।"
কাশ্মীরে মাদকাসক্তির বিরুদ্ধে যেভাবে লড়াই চলছে,"ছবির উৎস, Getty Images,মে মাসের এক বৃষ্টি-মুখর সকালে ভারত-শাসিত কাশ্মীরের গ্রীষ্মকালীন রাজধানী শ্রীনগরে একটি মাদকাসক্তি পুনর্বাসন কেন্দ্রের বাইরে লাইন ধরে দাঁড়িয়েছে বহু তরুণ।,তাদের মধ্যে অনেকেই কিশোর যারা তাদের পিতামাতার সঙ্গে এখানে এসেছেন। ইন্সটিটিউট অব মেন্টাল হেলথ এন্ড নিউরোসায়েন্সেস নামের একটি প্রতিষ্ঠান থেকে ওষুধ নেওয়ার জন্য তারা অপেক্ষা করছেন।,এই প্রতিষ্ঠানটিই কাশ্মীরের একমাত্র সরকার-পরিচালিত মাদকাসক্তি পুনর্বাসন কেন্দ্র।,হঠাৎ করেই মাদক নেওয়া বন্ধ করে দিলে একজন মানুষের দেহে ও মনে যে ধরনের প্রতিক্রিয়া হয় এসব ওষুধ তা কমাতে সাহায্য করে। একই সঙ্গে সংক্রামক রোগও প্রতিরোধ করে থাকে।,“আপনি কি আবার হেরোইন নিয়েছেন?” এক তরুণের চোখের মণি পরীক্ষা করে ডাক্তার জানতে চাইলেন।,“হ্যাঁ, আমি নিজেকে নিয়ন্ত্রণ করতে পারিনি,” তরুণ জবাব দিলেন।,হিমালয় অঞ্চল কাশ্মীরে সংঘাত ও অশান্তির কারণে গত কয়েক বছর ধরেই এখনকার মানুষের জীবন বিপর্যস্ত। পরমাণু শক্তিধর প্রতিবেশী দুটো দেশ ভারত ও পাকিস্তান এই অঞ্চল তাদের বলে দাবি করছে। কিন্তু এই দুটো দেশই কাশ্মীরের দুটো অংশ নিয়ন্ত্রণ করছে। এই অঞ্চলকে নিয়ে ভারত ও পাকিস্তানের মধ্যে দু’বার যুদ্ধও হয়েছে।,১৯৮৯ সালের পর থেকে কাশ্মীরে ভারতীয় শাসনের বিরুদ্ধে আন্দোলন চলছে যাতে হাজার হাজার মানুষের মৃত্যু হয়েছে। ২০১৯ সালে ভারত সরকার জম্মু ও কাশ্মীরকে কেন্দ্র-শাসিত দুটো রাজ্য হিসেবে ঘোষণা করার পর থেকে সেখানে উত্তেজনা আরো বৃদ্ধি পেয়েছে।,ছবির উৎস, UMER ASIF,কাশ্মীরে সরকার-পরিচালিত একমাত্র মাদকাসক্তি পুনর্বাসন কেন্দ্র,এখন এই অঞ্চলে নতুন এক সমস্যা দেখা দিয়েছে: কর্মকর্তারা বলছেন কাশ্মীরে মাদক সমস্যা সত্যিকার অর্থেই বড় ধরনের উদ্বেগ হিসেবে দেখা দিয়েছে। এর ফলে তরুণদের জীবন বিপর্যস্ত হয়ে পড়ছে।,কর্মকর্তারা বলছেন, কাশ্মীরে হেরোইনের মতো হার্ড ড্রাগের আসক্তিও উল্লেখযোগ্য পরিমাণে বেড়ে গেছে।,ভারতে কেন্দ্রীয় সরকারের একজন মন্ত্রী পার্লামেন্টে বলেছেন জম্মু ও কাশ্মীরে প্রায় ১০ লাখ মানুষ কোনো না কোনো ধরনের ড্রাগে আসক্ত যা ওই অঞ্চলের মোট জনসংখ্যার ৮%। এসব ড্রাগের মধ্যে রয়েছে গাঁজা, আফিম অথবা স্নায়বিক উত্তেজনা ও মানসিক অস্থিরতা প্রশমিত করে এমন ওষুধ।,অতীতের সঙ্গে তুলনা করার জন্য তথ্য পরিসংখ্যান না থাকলেও ডাক্তাররা বলছেন মাদকাসক্ত রোগীর সংখ্যা বর্তমানে অনেক বৃদ্ধি পেয়েছে।,“এক দশক আগেও আমরা হাসপাতালে প্রতিদিন ১০ থেকে ১৫ জন মাদকাসক্ত রোগী পেতাম। কিন্তু এখন তাদের সংখ্যা বেড়ে দাঁড়িয়েছে ১৫০ থেকে ২০০। এটা খুবই উদ্বেগজনক,” বলেন ইন্সটিটিউট অব মেন্টাল হেলথ এন্ড নিউরোসায়েন্সেসের একজন মানসিক রোগ চিকিৎসক ড. ইয়াসির রাথার।,মাদকাসক্তি বেড়ে যাওয়ার পেছনে বিশেষজ্ঞরা নানা কারণকে দায়ী করছেন যার মধ্যে রয়েছে চাকরির অভাব এবং সংঘাতময় এলাকায় বাস-জনিত মানসিক অস্থিরতা।,পুলিশের শীর্ষস্থানীয় কর্মকর্তারা সম্প্রতি যে বিপুল পরিমাণ নিষিদ্ধ মাদকদ্রব্য জব্দ করেছেন সংবাদ সম্মেলনে সেসব তুলে ধরে বলেছেন যে এসবের সঙ্গে পাকিস্তান জড়িত।,তাদের অভিযোগ এই মাদক পাচার থেকে যে অর্থ পাওয়া যায় সেটা কাশ্মীরে জঙ্গি তৎপরতায় ব্যবহার করা হয়। এই অভিযোগের ব্যাপারে পাকিস্তান সরকার আনুষ্ঠানিকভাবে কোনো মন্তব্য করেনি। তবে কয়েকজন মাদক ব্যবসায়ী এই প্রতিবেদককে বলেছেন যে তারা ভারতীয় রাজ্য পাঞ্জাব ও রাজধানী দিল্লি থেকেও মাদকের যোগান পেয়ে থাকেন।,ছবির উৎস, Umer Asif,কাশ্মীরে মাদকাসক্ত তরুণের সংখ্যা আশঙ্কাজনক হারে বাড়ছে,এই অঞ্চলে মাদক নতুন কোনো সমস্যা নয়। “কিন্তু আগে লোকজন গাঁজা অথবা চিকিৎসায় যেসব ব্যথানাশক ওপিয়ড ব্যবহার করা হয় সেগুলো গ্রহণ করতো। এখনকার মতো হেরোইন আগে ছিল না,” বলেন ড. ইয়াসির রাথার।,জম্মু ও কাশ্মীর প্রশাসন (২০১৮ সালের পর থেকে সেখানে নির্বাচিত কোনো সরকার নেই) গত বছর মাদকসংক্রান্ত একটি জরিপ পরিচালনা করেছে। তাতে দেখা গেছে কাশ্মীরে ৫২ হাজারেরও বেশি মানুষকে হেরোইন আসক্তির কারণে হাসপাতালে ভর্তি করা হয়েছে।,রিপোর্টে বলা হয়েছে মাদকাসক্ত এক ব্যক্তি গড়ে মাদকের পেছনে প্রতি মাসে ৮৮ হাজার রুপি ব্যয় করে থাকে।,তবে এই সংখ্যা আরো অনেক বেশি হতে পারে বলে ধারণা করা হয় কারণ অনেক লোকই তাদের আসক্তির কথা স্বীকার করে না। মাদকাসক্তি থেকে মুক্তি লাভের জন্য সামাজিক লাজ লজ্জার ভয়ে তারা কারো কাছে সাহায্যও চায় না।,কাশ্মীরে স্বাস্থ্যসেবা বিভাগের একজন পরিচালক ড. মুশতাক আহমাদ রাথার বলছেন এই সমস্যা কতোটা গুরুতর সরকার তা বুঝতে পারছে এবং পরিস্থিতি মোকাবেলা করার জন্য তারা বেশ কিছু পদক্ষেপও নিয়েছে।,তবে বিশেষজ্ঞরা বলছেন কাশ্মীরে জরুরি ভিত্তিতে আরো কিছু পুনর্বাসন কেন্দ্র গড়ে তোলা প্রয়োজন যেখানে মাদকাসক্ত লোকজন ভর্তি হয়ে নিয়মিত চিকিৎসা নিতে পারবে।,মাদকাসক্তির চিকিৎসার জন্য কাশ্মীরে আছে কিছু বেসরকারি প্রতিষ্ঠান। সরকারি পুনর্বাসন কেন্দ্র আছে মাত্র দুটো। এবং দুটোই শ্রীনগরে- একটি ইন্সটিটিউট অব মেন্টাল হেলথ এন্ড নিউরোসায়েন্সেস এবং অন্যটি পুলিশ বাহিনী পরিচালনা করে।,ড. মুশতাক রাথার বলছেন সরকার প্রত্যেকটি জেলায় মাদকাসক্তি চিকিৎসা কেন্দ্র স্থাপন করেছে। কিন্তু পুনর্বাসন কেন্দ্রের মতো এসব চিকিৎসা কেন্দ্রে রোগীরা ভর্তি হতে পারে না। এগুলোতে ছোট ছোট কিছু ক্লিনিক আছে যেখানে রোগীদের চিকিৎসা সেবা দেওয়ার জন্য আছেন একজন ডাক্তার, একজন কাউন্সেলর এবং একজন নার্স।,“এসব কেন্দ্র থেকে রোগীদের বিনামূল্যে চিকিৎসা, কাউন্সেলিং এবং ওষুধ দেওয়া হয়,” বলেন ড. মুশতাক রাথার।,ছবির উৎস, Getty Images,গত বছর পরিচালিত জরিপে দেখা গেছে কাশ্মীরে ৫২ হাজারেরও বেশি মানুষকে হেরোইন আসক্তির কারণে হাসপাতালে ভর্তি করা হয়েছে,ইন্সটিটিউট অব মেন্টাল হেলথ এন্ড নিউরোসায়েন্সেসে সারা কাশ্মীর থেকে এতো রোগী ভর্তি হয় যে তাদের চিকিৎসা দিতে ডাক্তারদের হিমসিম খেতে হয়। কেউ কেউ নিজেরা স্বেচ্ছায় এসে ভর্তি হয় আবার কাউকে কাউকে তাদের পরিবারের সদস্যরা এখানে নিয়ে আসেন। রোগীদের বেশিরভাগই পুরুষ, যদিও তাদের মধ্যে কিছু সংখ্যক নারীও রয়েছে।,“এটা হচ্ছে মধুর একটা বিষ যা আপনাকে ধ্বংস করে দিবে,” বলেন ২৩ বছর বয়সী একজন রোগী দানিশ নাজির (আসল নাম নয়), যিনি ইন্সটিটিউট অব মেন্টাল হেলথ এন্ড নিউরোসায়েন্সেসে তিন সপ্তাহ ধরে চিকিৎসা নিচ্ছেন।,মি. নাজির একজন ব্যবসায়ী। শ্রীনগরে তিনি একটি দোকান চালান। তিনি বলছেন দোকান থেকে তার যে আয় হয় তা দিয়ে প্রতিদিনই তিনি কিছু হেরোইন কেনেন।,সম্প্রতি তিনি এক প্রেমের সম্পর্কে জড়িয়েছেন এবং তার প্রেমিকা দেখেছেন যে তিনি আসলে এতে আসক্ত হয়ে পড়েছেন। তার প্রেমিকাই তাকে উৎসাহিত করেছেন পুনর্বাসন কেন্দ্রের কাছ থেকে সাহায্য নেওয়ার জন্যে।,তারা সিদ্ধান্ত নিয়েছেন যে মি. নাজির আসক্তি থেকে পুরোপুরি মুক্ত হওয়ার পরেই তারা বিয়ে করবেন।,আরেকজন রোগী ১৫ বছর বয়সী এক শিশু, যার মুখে এখনও দাড়ি গজায়নি, বলেছে যে বন্ধুদের সঙ্গে মাদক গ্রহণ করতে করতে সেও এতে আসক্ত হয়ে পড়েছে।,“এখানে এগুলো খুব সহজেই পাওয়া যায়,” সে বলল।,ছবির উৎস, UMER ASIF,ড. ইয়াসির রাথার বলেন মাদক গ্রহণকারীরা সিরিঞ্জ শেয়ার করে ,যে কারণে হেপাটাইটিস সি-এর মতো সংক্রমণ ছড়িয়ে পড়ার আশঙ্কা থাকে,মাদকের বিরুদ্ধে যারা সামাজিক আন্দোলন করছেন তাদের কেউ কেউ বলছেন ড্রাগের সরবরাহ বন্ধ করার প্রাথমিক দায়িত্ব সরকারের।,“পুলিশ ও প্রশাসনকে খুব দ্রুত ব্যবস্থা নিতে হবে। মাদক ব্যবসায়ীদের ব্যাপারে যে কোনো তথ্য পাওয়ার সাথে সাথেই তাদের তৎপর হতে হবে,” বলেন শাকিল কালান্দার, কাশ্মীরে মাদকের বিরুদ্ধে গড়ে ওঠা সামাজিক আন্দোলনের সাথে তিনি জড়িত।,কাশ্মীরের জেলা প্রশাসক ভিজয় কুমার বিধুরি, যিনি প্রশাসনিক বিষয় তদারকি করেন, এবিষয়ে তিনি কোনো মন্তব্য করেন নি।,কাশ্মীরের পুলিশ প্রধান ভিজয় কুমারও টেক্সট মেসেজের কোনো জবাব দেননি।,পুলিশের নথিতে দেখা যায় ২০১৯ সাল থেকে ২০২২ এই তিন বছরে মাদক-বিরোধী আইনে পাঁচ হাজারের বেশি মামলা করা হয়েছে।,কর্মকর্তারা বলছেন ড্রাগ ডিলার এবং তাদেরকে যারা মাদক সরবরাহ করে তাদের বিরুদ্ধে তারা বড় ধরনের অভিযান পরিচালনা করছেন।,তারা বলছেন যে মাদকের বিক্রি ও ব্যবহার সংক্রান্ত যেসব আইন আছে সেগুলো ছাড়াও তারা আরো কিছু কঠোর আইন প্রয়োগ করছেন। যেমন জননিরাপত্তা আইন যাতে মাদক নির্মূলের জন্য কোনো ধরনের বিচার ছাড়াই কাউকে অন্তত এক বছর আটকে রাখার বিষয়ে পুলিশকে ক্ষমতা দেওয়া হয়েছে।,ছবির উৎস, Getty Images,ডাক্তাররা বলছেন কাশ্মীরে হেরোইনের আসক্তি বাড়ছে যা আগে ছিল না,“মাদক সমস্যা মোকাবেলা করা শুধু পুলিশের একার কাজ নয়। এজন্যে সমাজকেও এগিয়ে আসতে হবে,” নাম প্রকাশ না করার শর্তে পুলিশের একজন শীর্ষস্থানীয় কর্মকর্তা বিবিসিকে বলেন।,ড. ইয়াসির রাথার বলছেন গুরুতর শারীরিক ও নেতিবাচক প্রভাব ছাড়াও মাদক গ্রহণের আরো কিছু পরিণতি রয়েছে। তিনি বলেন মাদক গ্রহণকারীরা সিরিঞ্জ শেয়ার করে, যে কারণে হেপাটাইটিস সি-এর মতো সংক্রমণ ছড়িয়ে পড়ার আশঙ্কা থাকে।,এর পাশাপাশি চুরির মতো অপরাধ-জনিত ঘটনাও বেড়ে যায়, কারণ মাদক কেনার জন্য লোকজনের অর্থের প্রয়োজন হয়।,এরকম গুরুতর পরিস্থিতির মধ্যেই মি. নাজিরের মতো লোকেরা মাদক ছেড়ে দিয়ে স্বাভাবিক জীবনে ফিরে আসার আপ্রাণ চেষ্টা চালিয়ে যাচ্ছেন।,তিনি বলেন তিনি এখন ভাল বোধ করছেন। অন্যদের জন্যেও তিনি শুভকামনা প্রকাশ করেন।,“শুরুর দিকে এটা বেশ কঠিন লাগতে পারে। কিন্তু আপনার যদি ইচ্ছা থাকে আপনি মাদক থেকে বের হয়ে আসতে পারবেন। আপনার পরিবারের আপনাকে প্রয়োজন,” বলেন তিনি।"
সন্তান জন্ম দিতে যে নারী রাস্তায় উটের পিঠে ছিলেন সাত ঘণ্টা ,"ছবির উৎস, SADAM ALOLOFY/UNFPA,উটে চড়ে বানি সাদ হাসপাতালে যাচ্ছেন গর্ভবতী নারী। পুরো প্রদেশে এটিই একমাত্র হাসপাতাল।,মোনার যখন প্রসব যন্ত্রণা শুরু হলো, তখন তার জীবন বাঁচানোর একমাত্র উপায় হয়ে উঠলো একটি উট।,মোনা থাকেন উত্তর-পশ্চিম ইয়েমেনের এক পাথুরে পার্বত্য এলাকায়। সেখান থেকে তার সবচেয়ের কাছের হাসপাতালের দূরত্ব ৪০ কিলোমিটার। এই পথ পাড়ি দিয়ে সেখানে পৌঁছাতে চার ঘণ্টা সময় লাগবে, এরকমটাই ভেবেছিলেন ১৯ বছর বয়সী অন্তঃসত্ত্বা মোনা।  কিন্তু ঐ অঞ্চলে নেই কোন রাস্তাঘাট। শেষ পর্যন্ত প্রসব বেদনা এবং পথে খারাপ আবহাওয়ার কারণে এই পথ যেতে তার সময় লাগে সাত ঘণ্টা।,“উটের পিঠে সওয়ার হয়ে প্রতিটি কদম আগানোর সময় আমি যন্ত্রণায় ভেঙ্গে পড়ছিলাম”, বলছিলেন তিনি।  যখন উটটি আর আগাতে পারছিল না, তখন সেটির পিঠ থেকে নেমে মোনা এবং তার স্বামী বাকী পথ গেলেন পায়ে হেঁটে।,উত্তর-পশ্চিম ইয়েমেনের মাহুইত প্রদেশে বানি সাদ হাসপাতালটিই সেখানকার হাজার হাজার নারীর জন্য একমাত্র অবশিষ্ট স্বাস্থ্যসেবা প্রতিষ্ঠান। মোনা থাকেন যে গ্রামে, সেই আল-মাকারা থেকে এই হাসপাতালে যাওয়ার একমাত্র উপায় উটে চড়ে দুর্গম পাহাড়ি পথ বেয়ে বা পায়ে হেঁটে।,মোনা যখন উটের পিঠে চড়ে যাচ্ছিলেন, তখন নিজের এবং গর্ভের সন্তানের কথা ভেবে বার বার তার মনে নানা আশংকা উঁকি দিচ্ছিল।,“পথটা ছিল পাথুরে” বলছিলেন তিনি। “এরকম পথে যাওয়ার সময় শরীর আর মনের ওপর সাংঘাতিক ধকল যাচ্ছিল।”,“সময় সময় আমি আল্লাহর কাছে প্রার্থনা করছিলাম যেন তিনি আমাকে নিয়ে যান, যাতে এই যন্ত্রণা থেকে আমি রক্ষা পাই, তবে আমার সন্তানকে যেন তিনি রক্ষা করেন।”,ছবির উৎস, SADAM ALOLOFY/UNFPA,উত্তর-পশ্চিম ইয়েমেনের মাহুইত শহরে নিজের শিশু সন্তান কোলে মোনা,হাসপাতালে শেষ পর্যন্ত কখন এসে পৌঁছালেন তা আর মোনার মনে নেই। তবে তিনি মনে করতে পারেন , ডাক্তার আর ধাত্রীদের হাতে যখন তার ভূমিষ্ঠ শিশু কেঁদে উঠলো, তখন তার মনে নতুন আশার সঞ্চার হয়েছিল।,মোনা এবং তার স্বামী মিলে শিশুটির নাম রেখেছেন জারাহ, যে চিকিৎসকের হাতে তার জন্ম হয়েছে, সেই চিকিৎসকের নামে।,নিকটবর্তী গ্রামগুলো হতে যেসব পথ ধরে এই হাসপাতালে যেতে হয়, সেগুলো খুবই সংকীর্ণ।,ইয়েমেনে গত আট বছর ধরে যে গৃহযুদ্ধ চলছে, সেই যুদ্ধের ফলে কিছু কিছু রাস্তা একদম ভেঙ্গে-চুরে গেছে, কোথাও কোথাও পথ অবরুদ্ধ। ইয়েমেনের এই যুদ্ধের এক পক্ষে আছে সৌদি জোটের সমর্থনপুষ্ট সরকার-পন্থী বাহিনী, অন্যপক্ষে আছে ইরানের মদত-পুষ্ট হুথি বিদ্রোহী গোষ্ঠী।,পাহাড়ি পথ বেয়ে গর্ভবতী নারীদের হাসপাতালে নিতে সময় লাগে অনেক, ঘণ্টার পর ঘণ্টা এই পথ পাড়ি দেয়ার সময় তাদের সঙ্গে থাকেন স্বামী বা পরিবারের সদস্যরা।,এক গর্ভবতী নারীকে হাসপাতালে নেয়ার জন্য সঙ্গে যাচ্ছিলেন সালমা আবদু (৩৩)। তিনি জানালেন, পথে এক গর্ভবতী নারীকে হাসপাতালে নেয়ার সময় তিনি মারা যেতে দেখেছেন।,সালমা মানুষের কাছে আহ্বান জানাচ্ছেন, যেন তারা নারী এবং শিশুদের কথা ভেবে অন্তত দয়া করে।,“আমাদের রাস্তা দরকার, হাসপাতাল দরকার, ঔষধখানা দরকার। আমরা এই উপত্যকার মধ্যে আটকা পড়ে আছি। যারা সৌভাগ্যবান, তারা তো নিরাপদে সন্তান জন্ম দিতে পারছেন। কিন্তু অন্যরা মারা যাচ্ছে, তাদের এই পথের যন্ত্রণা ভোগ করতে হচ্ছে।”,কিছু পরিবারের হয়তো হাসপাতালের খরচ দেয়ার মতো সামর্থ্য আছে, কিন্তু সেখানে পর্যন্ত পৌঁছানোর সামর্থ্য তাদের নেই।,ইয়েমেনে প্রতি দু ঘণ্টায় একজন নারী সন্তান জন্ম দেয়ার সময় মারা যায়, অথচ এই মৃত্যু প্রতিরোধ-যোগ্য, বলছেন জাতিসংঘের জনসংখ্যা কর্মসূচীর হিচাম নাহরো।,মি. নাহরো বলেন, ইয়েমেনের প্রত্যন্ত অঞ্চলের নারীরা নিয়মিত স্বাস্থ্য পরীক্ষা করানোর সুযোগ পান না। তীব্র যন্ত্রণা বা রক্তপাত শুরু না হওয়া পর্যন্ত তারা চিকিৎসকের সাহায্যও চান না।,ছবির উৎস, SADAM ALOLOFY/UNFPA,বানি সাদ হাসপাতালের মতো স্বাস্থ্য সেবা প্রতিষ্ঠানের জন্য আন্তর্জাতিক তহবিলের জোগান ফুরিয়ে যাচ্ছে,জাতিসংঘ জনসংখ্যা তহবিলের তথ্য অনুযায়ী, ইয়েমেনে যখন নারীরা সন্তান জন্ম দেন, তখন তাদের অর্ধেকেরও কম একজন দক্ষ চিকিৎসকের সাহায্য পান। এবং মাত্র এক তৃতীয়াংশ সন্তান জন্ম দেন কোন স্বাস্থ্যসেবা প্রতিষ্ঠানে। ইয়েমেনের দুই-পঞ্চমাংশ মানুষ তাদের নিকটবর্তী সরকারি হাসপাতাল থেকে এক ঘণ্টারও বেশি দূরত্বে থাকেন।,গৃহযুদ্ধ শুরু হওয়ার আগে থেকেই ইয়েমেনের স্বাস্থ্যসেবা ব্যবস্থার করুণ দশা ছিল। কিন্তু যুদ্ধের ফলে  হাসপাতালগুলোর এবং রাস্তাঘাটের ব্যাপক ক্ষতি হয়েছে। এর ফলে মানুষের যাতায়াতের কষ্ট অনেক বেড়েছে।,হাসপাতালগুলোতে দক্ষ কর্মীর অভাব আছে, অভাব আছে যন্ত্রপাতি এবং ঔষধের।,রাস্তাঘাট এবং এরকম অবকাঠামোর জন্য বিনিয়োগ একদম বন্ধ হয়ে গেছে।,যেসব স্বাস্থ্য-সেবা ব্যবস্থা এখনো টিকে আছে, তার প্রতি পাঁচটির একটিতেই কেবল নির্ভরযোগ্য মাতৃ এবং শিশু যত্নের সেবা পাওয়া যায়, জানিয়েছে ইউএনএফপিএ।,ইয়েমেনে সন্তান-সম্ভবা মায়েরা যেসব দুর্ভোগের শিকার হন, মোনার গল্প তার একটি মাত্র।,ইয়েমেনে একটি গাড়ির মালিক হওয়া বেশিরভাগ মানুষের সাধ্যের বাইরে। দেশটির ৮০ শতাংশ মানুষ সাহায্যের ওপর নির্ভরশীল।,হাইলার স্বামী কাজ করতেন সৌদি আরবে। সেখানে যে সামান্য অর্থ সঞ্চয় করেছিলেন, সেটি তিনি ব্যয় করেছিলেন তার স্ত্রীকে একটি ধার করা মোটরসাইকেলে বসিয়ে নিকটবর্তী হাসপাতালে নেয়ার খরচ জোগাতে।,হাইলার যখন প্রসব বেদনার পর পানি ভাঙ্গলো, তখন তার দেবর তাকে মোটরবাইকের পেছনে বসিয়ে নিজের সঙ্গে বেঁধে হাসপাতালে রওনা হলেন, যাতে তিনি পড়ে না যান।,যখন তারা ধামারের হাদাকা স্বাস্থ্য কেন্দ্রে পৌঁছালেন, হাইলাকে দ্রুত সার্জারি ওয়ার্ডে নেয়া হলো।,“আমার তো মনে হচ্ছিল আমার সব শেষ,” বলছিলেন ৩০ বছর বয়সী হাইলা। “আমি বা আমার পেটের সন্তানকে বাঁচানোর কোন উপায় আছে বলে আর মনে হচ্ছিল না।”,গর্ভাবস্থার শুরুতেই হাইলা এরকম সতর্কবাণী শুনেছিলেন যে, বাড়িতে সন্তান জন্ম দেয়া তার জন্য নিরাপদ হবে না গর্ভকালীন নানা জটিলতা এবং রক্তপাতের ঝুঁকির কারণে।,স্বাস্থ্য কেন্দ্রের ডাক্তার বললেন, হাইলা এবং তার শিশুর জীবন আসলে বাঁচানো সম্ভব হয়েছিল একেবারে শেষ মূহুর্তে।,হাইলা তার শিশুর নাম রেখেছেন আমাল,  আরবিতে যার অর্থ  “আশা।”,“এই অভিশপ্ত যুদ্ধের কারণে আমি তো প্রায় মরতে বসেছিলাম, আমার সন্তানকেও হারাতে চলেছিলাম। কিন্তু আমার সন্তান এখন আমাকে নতুন আশা দিয়েছে,” বলছেন তিনি।,ইয়েমেনে আন্তর্জাতিক সাহায্যে কমে আসছে। ফলে বানি সাদ হাসপাতালের মতো প্রতিষ্ঠানগুলো এখন আর্থিক চাপের মধ্যে আছে। এই স্বাস্থ্যকেন্দ্রের কর্মীরা মা এবং শিশুদের ভবিষ্যৎ নিয়ে উদ্বিগ্ন। কারণ কাকে বাদ দিয়ে কার জীবন বাঁচানোর চিকিৎসা তারা এখন করবেন, সেটা ভাবতে হচ্ছে।,রিপোর্টিং এ সহায়তা করেছেন ফুয়াদ রাজেহ এবং মোহাম্মদ আল কালিসি"
মানবশরীর গঠনে যে 'দুর্বলতা' রয়ে গেছে,"ছবির উৎস, Getty Images,পিঠে ব্যথা,সিগমান্ড ফ্রয়েড বলেছিলেন যে, দুটি বৈজ্ঞানিক তত্ত্ব মানুষের মনস্তত্ত্বকে নাটকীয়ভাবে প্রভাবিত করেছে: প্রথমত, পৃথিবী মহাবিশ্বের কেন্দ্র নয়।,দ্বিতীয়ত, আজ থেকে অন্তত ৪৫০ কোটি বছর আগে পৃথিবী তৈরি হলেও, খুব অল্প সময় হয়েছে মানুষ এই গ্রহে বসবাস শুরু করেছে।,তার আগে পৃথিবীতে মানুষ ছাড়া আর সবকিছুই ছিল।,আর অবাক করা বিষয় যা যোগ করা প্রয়োজন তা হল, আমরা মানুষ একদম নিখুঁত নই।,এর মানে হচ্ছে, মানব প্রজাতির শারীরিক নকশা বা কাঠামো অনেক উন্নত, সেটাও বলা যাবে না।,বিজ্ঞানীরা বিভিন্ন সময় গবেষণায় দেখেছেন, বহু বিবর্তনের পরও মানবশরীরে বেশকিছু 'ত্রুটি' রয়ে গেছে।,তার কয়েকটি জেনে নেয়া যাক, চলুন।,ছবির উৎস, Getty Images,মানবদেহের সব গঠনই কি নিখুঁত?,মানবশরীর কতটা দুর্বলভাবে ডিজাইন করা হয়েছে তার একটি স্পষ্ট উদাহরণ হতে পারে পুরুষের প্রজননতন্ত্র।,এই ধরনের সংবেদনশীল অঙ্গ সম্পূর্ণরূপে উন্মুক্ত রাখা খুব স্মার্ট বা সর্বোত্তম উপায় বলে মনে হয় না।,এই অঙ্গটিকে ফুসফুস বা হৃদপিণ্ডের মতো সুরক্ষিত রাখা গেলে আরও ভাল হতো।,সমস্যা হল, পুরুষদের জননকোষ বা শুক্রাণু, শরীরের স্বাভাবিক তাপমাত্রায় অর্থাৎ ৩৬ দশমিক পাঁচ  ডিগ্রী সেলসিয়াসে সঠিকভাবে বিকাশ লাভ করতে পারে না এবং সেই তাপমাত্রা কিছুটা কমানোর সমাধান আমরা কমবেশি সবাই জানি।,অন্যান্য প্রাণী, বিশেষ করে যারা উষ্ণ রক্তের নয়, যেমন ব্যাঙ, তাদের পুরুষ প্রজনন অঙ্গ ভালভাবে সুরক্ষিত এবং নিরাপদে থাকে।,এমনকি কিছু উষ্ণ রক্তের প্রাণী যেমন হাতির প্রজনন অঙ্গ বেশ নিরাপদ থাকে।,পুরুষ হাতিদের জননকোষের ক্ষতি হওয়ার তেমন আশঙ্কা থাকে না।,ছবির উৎস, Getty Images,মাইকেল এঞ্জেলোর ডেভিড,নিঃসন্দেহে মানবশরীর কতটা দুর্বলভাবে ডিজাইন করা হয়েছে, তার আরেকটি উদাহরণ হতে পারে ‘মেরুদণ্ড’।,আপনি এমন কোন মানুষ পাবেন না, যাদের জীবনে এক বা একাধিক পিঠের সমস্যা নেই?,স্তন্যপায়ী প্রাণীদের মধ্যে যারা চার পায়ে হাঁটে, তাদের মেরুদণ্ডের কশেরুকা অনুভূমিকভাবে সাজানো থাকে।,কশেরুকাগুলো পাশাপাশি বসে একটি খিলান তৈরি করে যা ওই প্রাণীর শরীরের বাকি কাঠামোকে দক্ষতার সাথে জুড়ে রাখে।,তবে মানুষ যেহেতু দুই পায়ে ভর করে চলা প্রাণী তাই আমাদের মেরুদণ্ড আক্ষরিকভাবে লম্বালম্বি কলামে সাজানো।,এ ধরণের বিন্যাসের কারণে শরীরের নীচের দিকের কশেরুকাগুলোকে বেশি ওজন ও চাপ বহন করতে হয়।,সে কারণে মানব প্রজাতির কটিদেশ অর্থাৎ পিঠে ও কোমরে ব্যথার সমস্যা খুব সাধারণ বিষয়।,মানুষের চোখও মানবদেহের বিবর্তনের দুর্বলতার উদাহরণ।,মানুষের রেটিনা ফটো-রিসেপ্টর দিয়ে আবৃত থাকে। রেটিনার কাজ হল আলোর তথ্য ক্যাপচার করা বা গ্রহণ করা এবং সেই তথ্য অপটিক নার্ভের মাধ্যমে আমাদের মস্তিষ্কে পাঠানো।,সমস্যা হল যে বিন্দুতে অপটিক স্নায়ু রেটিনা অতিক্রম করে সেখানে কোন ফটো-রিসেপ্টর নেই, যার মানে আমাদের প্রত্যেক চোখে একটি ‘ব্লাইন্ড স্পট’ বা ‘অন্ধ দাগ’ রয়েছে।,আমাদের মতো অন্য প্রাণীদের চোখে এমন দাগ নেই। যেমন অক্টোপাসের চোখে কোন ব্লাইন্ড স্পট নেই।,অক্টোপাসের চোখে, অপটিক নার্ভ ফাইবারগুলো রেটিনার পেছনে থাকে, তাই আলোর তথ্য মস্তিষ্কে পাঠানোর পথে অপটিক নার্ভের প্রয়োজন হয় না।,এ কারণে মানুষের মতো অক্টোপাসের চোখে কোন ব্লাইন্ড স্পট নেই।,ছবির উৎস, Getty Images,মানুষের মতো অক্টোপাসের কোন ব্লাইন্ড স্পট নেই,আমাদের শরীরের দুর্বল নকশার আরেকটি বড় উদাহরণ হল মানুষের গলা।,সুস্থ প্রজাতির মানুষের অস্বাভাবিক মৃত্যুর প্রথম কারণ হল শ্বাসরোধ হয়ে মৃত্যু।,গত বছর স্পেনে গাড়ি দুর্ঘটনার চেয়ে দ্বিগুণ মানুষ শ্বাসরোধে মারা গিয়েছে।,যে টিউবগুলো আমাদের দেহে খাদ্য এবং বায়ু বহন করে সেগুলো শরীরের কয়েকটি পয়েন্টে একটার সাথে একটা খুব বিপজ্জনকভাবে জড়ানো থাকে।,গলবিল তেমনই একটি গুরুত্বপূর্ণ পয়েন্ট।,গলবিল হল একটি ফাঁপা টিউব যেটি নাকের পেছন থেকে শুরু করে ঘাড় ও গলা বেয়ে নামে।,সাধারণত পানি ও খাবার খাদ্যনালীতে যায় এবং বাতাস যায় শ্বাসনালীতে।,কিন্তু কখনও কখনও এই সিস্টেমে কিছু ভুল হয়ে যেতে পারে।,যদি খাবার খাওয়ার সময় সামান্য পরিমাণ খাবারও ভুল করে শ্বাসনালীতে ঢুকে পড়ে তাহলে সেটি শ্বাসরোধে মৃত্যুর মতো মারাত্মক পরিণতি ডেকে আনতে পারে।,মানবদেহ ভালভাবে ডিজাইন করা হয়নি বলেই মানুষ দ্রুতগতিতে আঙ্গুর খেতে পারে না।,ছবির উৎস, Getty Images,একজন ব্যক্তির দম বন্ধ করার অনেক কৌশল রয়েছে যা করা যেতে পারে।,১৫শ শতকের অভিযাত্রী ম্যাগেলান এবং এলকানো আনুমানিক ২৫০ জন নাবিক নিয়ে সমুদ্র যাত্রা শুরু করেন।,পাঁচশো বছরেরও বেশি সময় আগের ওই অভিযানে মাত্র ১৮ জন পৃথিবীর প্রদক্ষিণ করতে পেরেছিলেন।,ওই সমুদ্রযাত্রার সময় একটি বড় সমস্যা হয়ে দাঁড়িয়েছিল স্কার্ভি রোগ।,এটি এমন এক রোগ যা দীর্ঘ সময় ধরে টাটকা খাবার না খাওয়ার কারণে দেখা দেয়।,ভিটামিন সি-যুক্ত খাবার খেলে স্কার্ভি রোগের মাত্রা কমে যায়।,মানুষের শরীরে ভিটামিন সি সংশ্লেষণের পথ থাকলেও তা অসম্পূর্ণ।,অর্থাৎ মানবশরীর ভিটামিন সি উৎপাদন করতে পারে না। এ কারণে ভিটামিন সি আমাদের টাটকা খাবার থেকে গ্রহণ করতে হয়।,সেইসাথে মানবদেহ, প্রোটিন, কোলাজেনের মতো অপরিহার্য উপাদান সংশ্লেষ করতে পারে না, যা আমাদের অনেক ধরণের টিস্যুর স্থিতি বজায় রাখতে এবং পুনরুজ্জীবিত করতে খুবই জরুরি।,কিন্তু বিড়ালের সাথে এমনটা ঘটে না, এই প্রাণী নিজেরাই নিজেদের প্রয়োজনীয় ভিটামিন সি সংশ্লেষ করতে সক্ষম, তাই তারা কখনই স্কার্ভি রোগে ভোগে না।,ছবির উৎস, Getty Images,মানবদেহ ভিটামিন সি উৎপাদন করতে পারে না। এই ভিটামিন মানুষকে খাবার থেকে গ্রহণ করতে হয়।,মানবদেহের ত্রুটিপূর্ণ বা দুর্বল নকশার এগুলো কয়েকটি উদাহরণ মাত্র, তবে মূল তালিকা আরও দীর্ঘ।,যেমন নারীদের প্রসব পথ, অপেক্ষাকৃত অনমনীয় পায়ের পাতায় অধিক সংখ্যক হাড়, রক্ত জমাট বাঁধার প্রক্রিয়া, মানুষের জিনের গঠন, নার্সমেইড এলবো ইত্যাদি।,নার্সমেইড এলবো হল যখন হাতের লিগামেন্ট জায়গা থেকে সরে কনুইয়ের জয়েন্টের দুটি হাড়ের মধ্যে আটকে পড়ে।,এই সমস্যা মূলত চার বছর বা তার কম বয়সী শিশুদের মধ্যে দেখা যায়। সাধারণত হাত ধরে জোরে টানাটানি করলে, ঝুলে থাকলে বা অতিরিক্ত চাপ পড়লে শিশুদের এই সমস্যা দেখা দিতে পারে।,আমরা মানব প্রজাতিকে বিবর্তন প্রক্রিয়ার ফল হিসাবে ব্যাখ্যা দিয়ে থাকি। যার শারীরিক গঠন বা নকশা পুরোপুরি নিখুঁত বলা যাবে না।,অন্য সব বিদ্যমান বা বিলুপ্ত প্রাণীর যেসব বৈশিষ্ট্য রয়েছে মানুষ বা হোমো স্যাপিয়েন্সে মধ্যেও সেই একই বৈশিষ্ট্য সমানভাবে কাজ করে।,এর মধ্যে রয়েছে প্রকৃতির সাথে মানিয়ে নেয়ার ক্ষমতা, জিনগত বৈশিষ্ট্যের পরিবর্তন হওয়া, অন্য প্রজাতির সাথে প্রজনন প্রক্রিয়া ইত্যাদি।,মানুষ হল প্রকৃতির অনির্দিষ্ট প্রক্রিয়ার ফলাফল, যা ঘটতেও পারতো আবার নাও ঘটতে পারতো।,এবং ভাবা হয়, বিবর্তন প্রক্রিয়ায় আমাদের প্রাসঙ্গিক কোন ভূমিকা নেই।,অন্যদিকে আমরা অন্য অনেক প্রাণীর মতোই সুযোগের ফলশ্রুতিতে জন্মেছি।"
মানুষের রোগ হয় কেন? জানতে নতুন ধরনের এক গবেষণা,"হাজার হাজার মানবদেহ ও মস্তিষ্কের ওপর এক নতুন গবেষণা চলছে যুক্তরাজ্যে।,মানুষের রোগ হয় কেন, আর কী করেই বা তা ঠেকানো যেতে পারে  - তা জানতে  হাজার হাজার  মানবদেহ ও মস্তিষ্কের ওপর এক নতুন ধরনের গবেষণা চলছে  যুক্তরাজ্যে।,এ গবেষণায় স্বেচ্ছাসেবী হিসেবে অংশ নিচ্ছেন ৬০,০০০ মানুষ -  যাদের দেহ ও মস্তিষ্ক স্ক্যান করে আরো ভালোভাবে জানার চেষ্টা করা হবে  যে মানুষের বয়স বাড়ার সাথে সাথে তাতে কী পরিবর্তন হয়।,এর ফলে বিভিন্ন ধরনের ক্যান্সার, ডেমেনশিয়া বা স্মৃতি লোপ পাবার মত রোগগুলোকে কীভাবে আগেভাগেই চিহ্নিত করা যায় এবং তা রোধ বা চিকিৎসা করা যায় – তা পরীক্ষা করে দেখা হচ্ছে।,এ গবেষণার ফলে ইতোমধ্যেই একটি জেনেটিক পরীক্ষা উদ্ভাবিত হয়েছে – যা দিয়ে কোন মানুষ যদি হৃদরোগের বর্ধিত ঝুঁকি নিয়ে জন্মান তা  শনাক্ত করা যেতে পারে।,বিবিসির সংবাদদাতা ফার্গাস ওয়ালশ নিজেই এ গবেষণায় অংশ নিয়েছেন । নয় বছর আগে তাকে প্রথমবার স্ক্যান করা হয়েছিল এবং এবার  দ্বিতীয়বারের মতো তার মস্তিষ্ক, হৃৎপিণ্ড,চোখ এবং হাড়ের ঘনত্ব পরীক্ষা করা হবে।,এতে অংশ নেয়া সকল স্বেচ্ছাসেবীর উপাত্ত যুক্তরাজ্যের একটি বায়োব্যাংকে সংরক্ষিত হচ্ছে এবং ৯০টিরও বেশি দেশের গবেষকরা স্বাস্থ্য সংক্রান্ত বিভিন্ন গবেষণায় এই তথ্যভান্ডার ব্যবহার করছেন।,ছবির উৎস, SPL,ডিমেনশিয়ায় আক্রান্ত হলে মস্তিষ্কের অনেক টিস্যু নষ্ট হয়ে যায়,এতে একজন মানুষের দু’দফায় কয়েক বছরের ব্যবধানে  পুঙ্খানুপুঙ্খভাবে এমআরআই করা হয়, অর্থাৎ শব্দ তরঙ্গ দিয়ে তার দেহের বিভিন্ন অংশের স্ক্যান করা হয়।,এতে ডেমেনশিয়া, ক্যান্সার ও হৃদরোগের মত রোগগুলোকে চিহ্নিত ও প্রতিরোধ করার নতুন নতুন পথের সন্ধান পাওয়া যায়।,“আমাদের যতই বয়স বাড়ছে, তার সাথে সাথে আমাদের প্রত্যঙ্গগুলোতে কী পরিবর্তন হচ্ছে – তা দেখতে পারবেন গবেষকরা। এর ফলে রোগের লক্ষণ দেখা দেবার, বা সাধারণ ডাক্তারি পরীক্ষায় তা চিহ্নিত হবার অনেক বছর আগেই একেকটি রোগের  চিহ্নগুলো শনাক্ত করতে তা সহায়ক হবে,” বলছেন অধ্যাপক নাওমি  অ্যালেন, এ প্রকল্পের প্রধান  বিজ্ঞানী।,বিজ্ঞানীরা বলছেন, এ গবেষণা থেকে আরো নানা তথ্য জানা যেতে পারে।,বায়োব্যাংকের কর্মকর্তা এবং ইম্পেরিয়াল কলেজ লন্ডনের অধ্যাপক পল ম্যাথুজ বলছেন, কোন কোন লোকের মধ্যে কেন অন্যদের চেয়ে কিছু রোগ প্রতিরোধ  ক্ষমতা বেশি থাকে, বা একটা বিশেষ চিকিৎসা কোন রোগীর দেহে সবচেয়ে ভালোভাবে কাজ করবে এসব বিষয়ে জানা সম্ভব হবে ।,ছবির উৎস, Getty Images,রোগ কেন হয় তা জানতে ৬০,০০০ মানুষের দেহ ও মস্তিষ্ক স্ক্যান করা হবে,ইউকে বায়োব্যাংক প্রথম চালু হয় ২০০৬ সালে। প্রথমে এতে ৫ লক্ষ মানুষের জিনোম বা সম্পূর্ণ ডিএনএ  সিকোয়েন্স, স্বাস্থ্য বিষয়ক তথ্য এবং  জেনেটিক নমুনা  সংগ্রহ ও পরীক্ষা করা হয়।,ইমেজিং বা স্ক্যানিংএর কাজ শুরু হয় ২০১৪ সালে। এখানে অংশগ্রহণকারীদের সবাই ভবিষ্যৎ প্রজন্মের স্বাস্থ্য সেবার কথা ভেবেই এ গবেষণায় অংশ নিয়েছেন।,এই বায়োব্যাংকের তথ্য ব্যবহার করে গবেষকরা  কোন ব্যক্তির  করোনারি হৃদরোগ হবার ঝুঁকি বেশি কিনা তা বের করার একটি জেনেটিক টেস্ট উদ্ভাবন করেছেন ।"
গর্ভধারণ: আপনার খাদ্যাভ্যাস কি প্রজনন ক্ষমতার ওপর প্রভাব ফেলে?,"সঠিক ধরণের খাবার খেলে কি গর্ভধারণের সম্ভাবনা বাড়ে?,প্রজনন ক্ষমতা নিয়ে কথাবার্তা হয় এরকম যে কোন অনলাইন চ্যাটরুমে যদি যান, দেখতে পাবেন, সেখানে একটি প্রধান আলোচনার বিষয় হচ্ছে কী ধরণের খাবার খেলে গর্ভধারণের সম্ভাবনা বাড়ে। গর্ভধারণের সক্ষমতা বাড়ানোর নানা ধরণের সাপ্লিমেন্ট বা পরিপূরক খাবারের কথা এসব চ্যাটরুমে প্রচার করা হয়। স্বাস্থ্যসম্মত গর্ভধারণের জন্য এখানে নানা ধরণের খাবারের কথাও বলা হয়।,গর্ভধারণ সম্পর্কে এই যে নানা কথা, নানা ধরণের জিনিস বিপণন করা হচ্ছে- বিশেষ কিছু খাবার খেলে যে পুরুষ এবং নারীর প্রজনন ক্ষমতা আসলেই বাড়ে, গর্ভস্থ ভ্রূণের বিকাশে সাহায্য করে, এর প্রমাণ কতটা আছে?,শুরুতে বলে রাখা দরকার, কিছু কিছু পুষ্টিকর খাবার আসলেই গর্ভাবস্থায় সুস্থ থাকতে সাহায্য করে, ভ্রূণের বিকাশ নিশ্চিত করে- যেমন ফলিক এসিড। গর্ভধারণের আগে এবং গর্ভধারণের পরে ফলিক এসিড নিয়মিত গ্রহণ করলে এটি যেমন একদিকে ‘অ্যানেনসেফালি (শিশুর মস্তিষ্কে একধরণের ত্রুটি) নিরোধ করে, অন্যদিকে ‘স্পিনা বিফিডা’ বলে শিশুর মেরুদণ্ডের একটি রোগ প্রতিরোধেও সহায়ক হয়।,যেহেতু এসব রোগ গর্ভধারণের একেবারে প্রাথমিক অবস্থায় হয়, যখন একজন নারী হয়তো জানেনই না যে তিনি গর্ভবতী, সেজন্যে যুক্তরাষ্ট্রের সেন্টার ফর ডিজিজ কন্ট্রোলের সুপারিশ হচ্ছে, প্রজনন সক্ষম বয়সের সব নারীর উচিৎ প্রতিদিন চারশো মাইক্রোগ্রাম ফলিক এসিড গ্রহণ করা।,প্রতিদিন আমরা যা খাই, যেমন ব্রেকফাস্ট সিরিয়াল, সেগুলোতে ফলিক এসিড ভরে দিতে পারলে আরও শক্তিশালী সুরক্ষা পাওয়া সম্ভব। কারণ বেশিরভাগ গর্ভধারণের ঘটনা ঘটে কোন পরিকল্পনা ছাড়াই।,ধারণা করা হয়, ২০১৯ সালে সম্ভাব্য স্পিনা বিফিডা বা অ্যানেনসেফালির ২২ শতাংশই রোধ করা গেছে প্রতিদিনের খাবারে ফলিক এসিড মেশানোর মাধ্যমে।,ফলিক এসিডের আরেকটি বাড়তি সুবিধা আছে: নারীরা যখন গর্ভধারণের চেষ্টায় সাপ্লিমেন্ট হিসেবে ফলিক এসিড নিতে থাকেন, এটি হয়তো তাদের গর্ভধারণের সম্ভাবনা বাড়ায়। তবে এটি নিশ্চিত করার জন্য আরও পরীক্ষার দরকার আছে।,কিন্তু অন্যান্য খাবার এবং সাপ্লিমেন্ট কতটা কার্যকরী? ‘প্রজনন ক্ষমতা বাড়ানোর খাবার” বলে কিছু কি আসলে আছে, যা দিয়ে গর্ভধারণের সম্ভাবনা বাড়ানো যাবে?,ছবির উৎস, Getty Images,গবেষণায় দেখা গেছে পুরুষরা কী খাবার খাচ্ছে, সেটি তাদের প্রজনন ক্ষমতায় প্রভাব ফেলে।,এই প্রশ্নের উত্তর দেয়ার জন্য বন্ধ্যত্বের প্রধান কারণগুলো সম্পর্কে আগে জানা দরকার। যুক্তরাষ্ট্রে ১৫ শতাংশ পুরুষ কোন ধরণের জন্মনিরোধক ছাড়া যৌনমিলন করেও গর্ভসঞ্চার করতে পারেনি। এর অনেক সম্ভাব্য কারণ আছে। নারীর দিকের কথা বললে, তাদের ডিম্বাশয় থেকে হয়তো সুস্থ-সবল ডিম্বাণু তৈরি হয়নি, বা হয়তো এই ডিম্বাণু ডিম্বাশয় থেকে গর্ভাশয়ে যেতে পারেনি- কারণ এটি হয়তো ফেলোপিয়ান টিউবে আটকে গিয়েছিল।,আর ডিম্বাণু যদি সফলভাবে এই যাত্রা শেষও করতে পারে, এটি হয়তো গর্ভাশয়ের নালীতে নিজেকে আটকাতে পারেনি, বা আটকানোর পরও বাঁচেনি।,আবার পুরুষের দিকের কথা ভাবলে, শুক্রাণু কতটা সুস্থ সবল সেটি খুবই গুরুত্বপূর্ণ। এই শুক্রাণু কতটা দক্ষতার সঙ্গে চলতে পারছে, এর আকার এবং আকৃতি, এবং কোন নির্দিষ্ট পরিমাণ বীর্যে কী পরিমাণ শুক্রাণু আছে ইত্যাদি।,শুক্রাণুর মান অনেকগুলো বিষয়ের ওপর নির্ভর করে, এর মধ্যে দূষণের মতো পরিবেশগত সমস্যাও আছে।,আবার অনেক সময় অনেক শারীরিক পরীক্ষার পরও বন্ধ্যত্বের কারণ হয়তো স্পষ্টভাবে জানা যায় না। ১৫ শতাংশ বন্ধ্যত্বের কারণ কোনভাবেই ব্যাখ্যা করা যায় না।,কোন একটা নির্দিষ্ট খাবার খেয়ে বা সাপ্লিমেন্ট নিয়ে এরকম সম্ভাব্য সমস্যা মোকাবেলা সম্ভব নয়। বিশেষজ্ঞরা বলছেন, গর্ভধারণের চেষ্টা শুরু হওয়ার পর হতে পুরো প্রক্রিয়ার সময় স্বাস্থ্যসম্মত খাবার খাওয়ার বিরাট উপকারিতা আছে।,পুষ্টিকর খাবার খাওয়া যে খুব গুরুত্বপূর্ণ সেটা বলার অপেক্ষা রাখে না। অপুষ্টির পরিণাম গর্ভস্থ শিশুর জন্য খুবই মারাত্মক হতে পারে।,ছবির উৎস, Getty Images,সফল গর্ভধারণের ক্ষেত্রে পুরুষ এবং নারী দুজনের খাদ্যাভ্যাসই খুবই গুরুত্বপূর্ণ,এক্ষেত্রে সবচেয়ে সবচেয়ে সুপরিচিত একটি গবেষণা হয়েছিল ১৯৪৪ সালে নেদারল্যান্ডসে। ‘ডাচ হাঙ্গার উইন্টার’ নামে পরিচিত এক খাদ্য সংকটের সময় সেখানে গর্ভধারণের পর যেসব শিশু জন্ম নেয় তাদের ওপর গবেষণাটি চালানো হয়। দ্বিতীয় বিশ্বযুদ্ধের শেষের দিকে নাৎসিরা যখন নেদারল্যান্ডসে খাদ্য সরবরাহ বন্ধ করে দেয়, তখন সেখানে আট মাস ধরে এই খাদ্য সংকট চলে। তখন মা হতে চলেছেন এমন নারীরা দিনে মাত্র চারশো ক্যালরির খাবার খেতে পেতেন। স্বাস্থ্যসম্মত গর্ভধারণের জন্য যত ক্যালরি প্রয়োজন, তার চেয়ে এটি অনেক কম।,এই সময়ে গর্ভে আসা যেসব শিশু পরে জন্ম নেয়, তাদের নানা ধরণের বিরূপ স্বাস্থ্য সমস্যার মুখোমুখি হতে হয়। এই সময়ের আগে পরে গর্ভধারণ করে জন্ম নেয়া শিশুদের তুলনায় এসব শিশু ছিল খর্বাকৃতির এবং শীর্ণকায়, তাদের মাথার আকার ছিল ছোট। প্রাপ্তবয়স্ক অবস্থায় তাদের মধ্যে মোটা হওয়ার ধাত অনেক বেশি ছিল, এবং ডায়াবেটিস ও স্কিজোফ্রেনিয়ার মতো রোগে তারা অনেক বেশি ভুগছিল। এদের মৃত্যুও হচ্ছিল অনেক কম বয়সে।,যাদের যথেষ্ট পরিমাণ খাবার খাওয়ার সুযোগ আছে, তাদের বেলায় কিন্তু সব ধরণের খাবার সঠিক মাত্রায় খাওয়াটা খুব গুরুত্বপূর্ণ। এরকম উপকারী খাবারের কথা যখন বলা হয়, তখন কেবল নারীদের প্রজনন ক্ষমতা বাড়ানোর দিকেই মনোযোগ দেয়া হয়। কিন্তু পুরুষদের প্রজনন ক্ষমতার ক্ষেত্রেও যে খাবার বেশ গুরুত্বপূর্ণ, সেটি নিয়ে সচেতনতা ক্রমশ বাড়ছে।,২০১৫ সালে আইভিএফ চিকিৎসা নিচ্ছিলেন এমন দম্পতিদের ওপর একটি গবেষণা চালানো হয়। এতে দেখা যায়, পুরুষরা যখন মাংস খায়, বিশেষ করে কী ধরণের মাংস তারা খায়, সেটি তাদের প্রজনন সক্ষমতাকে প্রভাবিত করে। হাঁসমুরগির মাংস বেশি খেলে ভ্রূণ নিষিক্ত হওয়ার হারে এর ইতিবাচক প্রভাব পড়ে, অন্যদিকে বেকন বা সসেজের মতো প্রক্রিয়াজাত করা মাংস বেশি খেলে এর প্রভাবটা হয় নেতিবাচক।,ছবির উৎস, Getty Images,গর্ভাবস্থায় মদপানের বিরুদ্ধে সতর্ক করে দিয়ে পোল্যান্ডের এক বাসস্টপে লাগানো বিজ্ঞাপন,যে পুরুষেরা প্রক্রিয়াজাত করা মাংস সবচেয়ে কম খেয়েছে, সঙ্গিনীকে গর্ভসঞ্চারে তাদের সাফল্যের সম্ভাবনা ছিল ৮২ শতাংশ। আর যে পুরুষেরা প্রক্রিয়াজাত করা মাংস সবচেয়ে বেশি খেয়েছে, তাদের সম্ভাবনা ছিল ৫৪ শতাংশ।,এমনকি গর্ভসঞ্চারের পরও একজন বাবা কী খাবার-দাবার খাচ্ছেন, তা পরোক্ষভাবে তার ভূমিষ্ঠ না হওয়া সন্তানের ওপর প্রভাব ফেলতে পারে।,অস্ট্রেলিয়ার কুইন্সল্যান্ড ইউনিভার্সিটির একদল গবেষকের চালানো পরীক্ষায় দেখা যায়, একজন বাবা যে ধরণের খাবার-দাবার খান, সেটি ভবিষ্যতে জন্ম নেয়া তার শিশুর স্বাস্থ্যের ওপরও প্রভাব ফেলে। এই গবেষক দলটি প্রায় দুশো দম্পতির প্রতিদিনের খাবার-দাবারের তথ্য পর্যালোচনা করে দেখেছে, যারা অস্ট্রেলিয়ার ব্রিসবেনে সবচেয়ে বড় মাতৃ-স্বাস্থ্য ক্লিনিকে গর্ভস্থ শিশুর জন্য সেবা-যত্ন নিচ্ছিল। গবেষকরা দেখেছেন, পুরুষরা কী খাচ্ছে, তা তাদের সঙ্গী নারীর স্বাস্থ্যে বেশ জোরালো প্রভাব ফেলছে, যেটি কিনা আবার সেই নারীর গর্ভের শিশুর ওপর প্রভাব ফেলছে। অন্যান্য গবেষণায় দেখা গেছে, একজন বাবার শারীরিক ওজন কত, সেটির প্রভাব পড়তে পারে পরবর্তী প্রজন্মের ওপর, শিশুর ওজন কী হবে তা ওপর।,ছবির উৎস, Getty Images,গর্ভাবস্থায় সুষম খাদ্যাভ্যাস কী হতে পারে, তা নিয়ে পুষ্টিবিদের পরামর্শ নেয়া উচিৎ,“প্রজননের জন্য পুরুষের স্বাস্থ্য এবং পুষ্টিও যে গুরুত্বপূর্ণ সেটা উপেক্ষা করা হয়”, বলছেন একজন পুষ্টিবিদ শেলি উইলকিনসন। ইউনিভার্সিটি অব কুইন্সল্যান্ডের গবেষণার সঙ্গে তিনিও যুক্ত ছিলেন। এখন তিনি লাইফস্টাইল ম্যাটারনিটি বলে অস্ট্রেলিয়ার একটি প্রাইভেট ক্লিনিকে কাজ করেন।,তিনি বলছেন, একজন পুরুষের স্বাস্থ্য এবং খাদ্যাভ্যাস আসলে তার নাতি বা নাতনির স্বাস্থ্যের ওপর পর্যন্ত প্রভাব ফেলতে পারে।,শেলি উইলকিনসন বলেন, দম্পতিদের উচিৎ যে কোন সমস্যা একসঙ্গে মোকাবেলা করা।,“একজন যদি খাদ্য-পুষ্টি সংক্রান্ত নিয়ম-নীতি মেনে চলেন, অন্যজনও সম্ভবত সেটি করবেন। স্বাস্থ্যসম্মত পরিবর্তন আনার জন্য আমাদেরকে নারী এবং পুরুষ, দুজনের দিকেই মনোযোগ দিতে হবে। নইলে কিন্তু আমরা এই লড়াইয়ে অর্ধেক হেরে যাচ্ছি।”,একটি উপকারী পরিবর্তন হতে পারে দম্পতিদের নিত্যদিনের খাবারে চর্বি জাতীয় খাবারের পরিমাণ বাড়ানো- তবে এটি হতে হবে সঠিক ধরণের চর্বি। যেমন: বাদাম, বীজ, স্যামন, অ্যাভোক্যাডো এবং অলিভ অয়েল। তবে ট্রান্স ফ্যাটি এসিড, যা প্রাকৃতিক এবং কৃত্রিমভাবে উৎপাদিত- এই দুই ধরণের উৎস থেকেই পাওয়া যায়- সেগুলো কিন্তু আবার বন্ধ্যত্বের ঝুঁকি বাড়ায় বলে বলা হয়। এরকম খাবারের মধ্যে আছে মার্জারিন, ডোনাট, ফ্রায়েড ফুড এবং অন্যান্য প্রক্রিয়াজাত করা খাবার।,প্রচুর শাক-সবজি এবং ফলমূল খেতে পারলে সেটিও বেশ উপকারী। হার্ভার্ড স্কুল অব পাবলিক হেলথের গবেষকরা আট বছর ধরে ১৮ হাজার ৫৫৫ জন নারীর খাদ্যাভ্যাস পর্যালোচনা করে দেখেন। এই নারীরা গর্ভধারণের চেষ্টা করছিলেন বা গর্ভধারণ করেছেন। গবেষকরা দেখেছেন, যারা প্রাণীজাত আমিষের (যেমন লাল মাংস) পরিবর্তে উদ্ভিদজাত আমিষ (যেমন সিম, ডাল) খেয়েছেন, তাদের বেলায় গর্ভাশয়-সম্পর্কিত বন্ধ্যত্বের ঝুঁকি প্রায় ৫০ শতাংশ কম ছিল।,খাদ্যাভ্যাসের সঙ্গে নারীর বন্ধ্যত্বের সম্ভাব্য সম্পর্ক নিয়ে গবেষণা চালিয়ে একদল গবেষক ২০২১ সালে তাদের গবেষণায় এই বলে উপসংহার টানেন যে, ""খাদ্যাভ্যাস এবং পুষ্টি পুরুষ এবং নারী, উভয়ের প্রজনন ক্ষমতার ক্ষেত্রেই নিঃসন্দেহে গুরুত্বপূর্ণ ভূমিকা রাখে।”,গবেষকরা তাদের পর্যালোচনায় বিস্তারিতভাবে সব ধরণের পুষ্টি উপাদান এবং যেসব খাবারে তা পাওয়া যায়, তার বিস্তারিত তুলে ধরেন। মোটাদাগে তারা শাক-সবজি, ফলমূল, পাস্তা, লাল আটা বা লাল চাল, তৈলাক্ত মাছ, সিম, ডাল, ডিম এবং চর্বি-ছাড়া মাংস খাওয়ার ওপর জোর দেন। তারা আয়োডিনের কথাও উল্লেখ করেন, যেটি ভ্রূণের বিকাশের জন্য খুবই গুরুত্বপূর্ণ।,ছবির উৎস, Getty Images,গর্ভাবস্থায় প্রচুর শাক-সবজি খেতে পারলে সেটি বেশ উপকারী,মদ পানের বিষয়ে সব গবেষকরাই মোটামুটি একই মত দিয়েছেন। সেন্টার ফর ডিজিজ কন্ট্রোল বলেছে, গর্ভাবস্থায় বা গর্ভধারণের চেষ্টার সময় মদ পানের আসলে কোন নিরাপদ মাত্রা বলে কিছু নেই। ওয়াইন, বিয়ার থেকে শুরু করে সব ধরণের মদের বেলাতেই এটা প্রযোজ্য। তাদের পরামর্শ, এটা একেবারেই পরিহার করে চলা।,যদি আপনার খাদ্যাভ্যাস এবং কিভাবে এটি প্রজনন ক্ষমতার ওপর প্রভাব ফেলে, তা নিয়ে কোন উদ্বেগ থাকে, তাহলে সবচেয়ে ভালো হচ্ছে স্বাস্থ্যসেবা প্রদানকারীদের সঙ্গে যোগাযোগ করা। এবং কিছু খাদ্য যদিও প্রজনন ক্ষমতার ওপর বিরাট প্রভাব ফেলবে বলে বলা হচ্ছে, এগুলোর উপকারিতাকে অনেক বেশি বাড়িয়ে দেখানো ঠিক হবে না।,বন্ধ্যত্ব বেশ জটিল, এর কারণগুলোও জটিল। খাদ্যাভ্যাস নিয়ে অহেতুক চিন্তা করলে বরং মনের ওপর চাপ বাড়বে এবং সেই সঙ্গে নিজেকে দোষী মনে হবে। যারা সন্তান নেয়ার চেষ্টা করছেন, তাদের নিশ্চিতভাবেই এটা বলা যায় যে বন্ধ্যত্বের সমস্যাটি তারা কী খেয়েছেন বা কী খাননি তার সঙ্গে সম্পর্কিত হওয়ার সম্ভাবনা খুবই কম।,শেলি উইলকিনসন বলেন, যারা প্রজনন ক্ষমতা নিয়ে সমস্যায় আছেন, তারা সবসময় এমন একটা খাদ্যের সন্ধানে থাকেন যেটি খেলে সমস্যার সমাধান হবে। কিন্তু তাদের উচিৎ সার্বিকভাবে স্বাস্থ্যসম্মত সুষম খাদ্যাভ্যাসের দিকে মনোযোগ দেয়া।,“প্রজনন স্বাস্থ্য নিয়ে কথা হয় যেসব চ্যাটরুমে, সেখানে এরকম আলাপ অনেক শোনা যায় যে, যারা গর্ভধারণের চেষ্টা করছেন, তাদের জন্য আনারস এক ম্যাজিক খাদ্য। কিন্তু আসলে এরকম একক কোন খাদ্য বা সাপ্লিমেন্ট নেই, যা কাজ করবে।”"
আফগান হাসপাতালে শিশুদের মৃত্যু 'চেয়ে দেখা ছাড়া কিছু করার নেই’,"তৈয়বুল্লাহর নাকের কাছে তার মা অক্সিজেনের পাইপ ধরে রেখেছেন,তিন মাসের শিশু তৈয়বুল্লাহ নিশ্চুপ ও স্থবির। তার মা নিগার সন্তানের নাক থেকে অক্সিজেনের পাইপ সরিয়ে সেখানে আঙ্গুল দিয়ে দেখছেন তার ছেলে এখনও নিশ্বাস নিচ্ছে কি না।,যখন বুঝতে পারলেন তৈয়বুল্লাহ ক্রমশ দুর্বল হয়ে পড়ছে, তখন তিনি কাঁদতে শুরু করলেন।,আফগানিস্তানের এই হাসপাতালটিতে একটি ভেন্টিলেটরও পর্যন্ত নেই।,ছোট ছোট শিশুদের মুখে বসানো যায় এই মাপের মাস্কও নেই হাসপাতালে, যার ফলে মায়েরা তাদের শিশুদের নাকের কাছে অক্সিজেন টিউব হাত দিয়ে ধরে রাখেন।,হাসপাতালের নার্স ও যন্ত্রপাতির যেসব কাজ করার কথা, এই নারীরা সেই কাজগুলোই করার চেষ্টা করছেন।,জাতিসংঘের শিশু বিষয়ক সংস্থা ইউনিসেফের হিসেব অনুসারে নিরাময়যোগ্য অসুখে প্রতিদিন আফগানিস্তানে ১৬৭টি শিশুর মৃত্যু হয়।,প্রয়োজনীয় চিকিৎসা সেবা ও সঠিক ওষুধ দেওয়া দেওয়া গেলে এই শিশুদের বাঁচানো সম্ভব হতো।,এই সংখ্যাটা ভয়াবহ। কিন্তু এটা একটা অনুমান।,কিন্তু দেশটির পশ্চিমাঞ্চলীয় ঘর প্রদেশের প্রধান হাসপাতালে শিশুদের ওয়ার্ডে গেলে মনে হবে এই অনুমান খুবই কম।,সবগুলো ঘর অসুস্থ শিশুতে ভর্তি। একটি বেডে কমপক্ষে দুটি শিশু। নিউমোনিয়া আক্রান্ত হয়ে তাদের ছোট ছোট শরীর প্রায় শেষ হয়ে গেছে।,এখানে মাত্র দুজন নার্স ৬০টি অসুস্থ শিশুর দেখাশোনা করে।,একটা কক্ষে আমরা অন্তত দুই ডজন শিশুকে দেখেছি যাদের অবস্থা গুরুতর বলে মনে হয়েছে।,এই শিশুদের সার্বক্ষণিক নিবিড় পর্যবেক্ষণের প্রয়োজন, কিন্তু এই হাসপাতালে তা পাওয়া একেবারেই অসম্ভব।,তার পরেও ঘর প্রদেশে যে দশ লাখ মানুষ বাস করেন এটাই তাদের কাছে সবচেয়ে ভাল সরকারি হাসপাতাল যেখানে মৌলিক সুযোগ-সুবিধা ও সবচেয়ে ভালো যন্ত্রপাতি রয়েছে।,বিনা চিকিৎসায় সন্তান মারা যাওয়ায় মায়েদের অবস্থা উন্মাদ হওয়ার মতো,সরকারি স্বাস্থ্য সেবা আফগানিস্তানে কখনোই পর্যাপ্ত ছিল না। এসব পরিচালনার জন্য যে বিদেশি অর্থ সাহায্য দেওয়া হয় সেটাও ২০২১ সালের অগাস্ট মাসে যখন তালেবান ক্ষমতা দখল করে তখন থেকে বন্ধ রয়েছে।,গত ২০ মাসে আমরা সারা দেশের বিভিন্ন হাসপাতাল ও ক্লিনিক ঘুরে ঘুরে দেখেছি যেগুলোতে স্বাস্থ্য ও চিকিৎসা সেবা পুরোপুরি ভেঙে পড়ছে।,তালেবান সম্প্রতি বেসরকারি উন্নয়ন সংস্থা এনজিওতে নারীদের কাজের ওপর নিষেধাজ্ঞা দিয়েছে যার ফলে মানবিক সাহায্য সংস্থাগুলোর পক্ষে কাজ করা কঠিন হয়ে পড়েছে।,এর জের ধরে আরো অনেক শিশু ঝুঁকির মুখে পড়েছে।,ঘর হাসপাতালে প্রয়োজনীয় চিকিৎসা সরঞ্জাম, ওষুধ ও চিকিৎসকের অভাব সত্ত্বেও সামান্য যা কিছু আছে তা দিয়েই তৈয়বুল্লাহকে বাঁচানোর চেষ্টা করা হচ্ছে।,শিশুটির অবস্থা দেখতে ছুটে এলেন ড. আহমাদ সামাদি। তার চোখে মুখে ক্লান্তি, চাপ ও হতাশা।,তৈয়বুল্লাহর বুকের ওপর তিনি তার স্টেথোস্কোপ ধরে দেখলেন- এখনও মৃদু হার্ট-বিট শোনা যাচ্ছে।,নার্স এদিমা সুলতানি অক্সিজেনের পাম্প নিয়ে ছুটে এলেন। লাগিয়ে দিলেন তৈয়বুল্লাহর মুখে। এর পর ড. সামাদি তার বৃদ্ধাঙ্গুলি দিয়ে ছোট্ট শিশুটির বুকের ওপর চাপ দিতে লাগলেন।,সেখানে দাঁড়িয়ে এই দৃশ্য দেখছিলেন তৈয়বুল্লাহর নানা ঘওসাদ্দিন। তিনি জানালেন যে তার নাতি নিউমোনিয়া এবং অপুষ্টিতে ভুগছে।,“আমাদের চারসাদ্দা জেলা থেকে পাথরের রাস্তা ধরে তাকে এখানে নিয়ে আসতে আট ঘণ্টা সময় লেগেছে,” বলেন ঘওসাদ্দিন।,এই পরিবারটি যারা তাদের খাবার হিসেবে শুধু শুকনো রুটি কিনে খেতে পারে, এইটুকু পথ আসার খরচ জোগানোর অর্থও তাদের কাছে ছিল না।,তার নাতিকে বাঁচানোর জন্য আধ ঘণ্টা ধরে চেষ্টা চলল।,এর পর নার্স সুলতানি মা নিগারের দিকে মুখ ঘুরিয়ে বললেন - তৈয়বুল্লাহ মারা গেছে।,এতক্ষণ এই ঘরে যে নিস্তব্ধতা জমা হয়েছিল, মা নিগারের কান্নায় সেটা খান খান হয়ে ভেঙে পড়ল।,তার ছেলেকে একটি কম্বলে মুড়িয়ে নানা ঘওসাদ্দিনের হাতে তুলে দেওয়া হলো।,এর পর পরিবারটি মৃত শিশুটিকে নিয়ে ফিরে গেল বাড়িতে।,তৈয়বুল্লাহর বেঁচে থাকার কথা ছিল- যেসব অসুখে সে ভুগছিল সেগুলো সবই নিরাময় করা যেত।,“আমিও একজন না এবং যখন আমি একটি শিশুকে মারা যেতে দেখি, আমার মনে হয় আমি যেন আমার নিজের সন্তানকে হারিয়েছি। আমি যখন তার মাকে কাঁদতে দেখলাম আমার বুকটা ফেটে যাচ্ছিল। এটা আমার বিবেককে আহত করে,” বললেন নার্স সুলতানি, যিনি ঘন ঘন ২৪ ঘণ্টার শিফটে কাজ করেন।,“আমাদের যন্ত্রপাতি নেই এবং প্রশিক্ষিত স্টাফও নেই, বিশেষ করে নারী কর্মী। আমরা যখন গুরুতর অসুস্থ এতোগুলো শিশুকে দেখছি তখন আমরা কাকে আগে দেখব? শিশুদের মৃত্যু দেখা ছাড়া আমাদের তো আর কিছুই করার নেই,” বলেন তিনি।,শিশুর মুখে লাগানো যাবে এই মাপের মাস্কও নেই হাসপাতালে,এর কয়েক মিনিট পর, পাশের ঘরে আরেকটা শিশু, যার মুখে অক্সিজেন মাস্ক লাগানো, সে শ্বাস নেওয়ার জন্য আপ্রাণ চেষ্টা করছে।,এই শিশুটির নাম গুলবদন। দুই বছর বয়সী এই শিশুটি ত্রুটিপূর্ণ হৃদপিণ্ড নিয়ে জন্ম নিয়েছিল। এই অবস্থাকে বলা হয় প্যাটেন্ট ডাক্টাস আর্টেরিওসিস।,এই হাসপাতালেই ছয় মাস আগে তার এই সমস্যা প্রথম শনাক্ত হয়।,ডাক্তাররা আমাদের বলেছেন এই অসুখ বিরল কোনো রোগ নয় এবং এর চিকিৎসাও খুব কঠিন কিছু নয়। তবে এই সমস্যার সমাধানের জন্য যে অপারেশন করা প্রয়োজন তা করার যন্ত্রপাতি ঘর প্রদেশের প্রধান এই হাসপাতালে নেই।,এজন্য তার যেসব ওষুধের প্রয়োজন - তাও নেই।,গুলবদনের দাদি আফওয়া গুল তার নাতনির ছোট দুটো হাত ধরে রেখেছে যাতে সে তার মাস্ক টেনে খুলে ফেলতে না পারে।,“তাকে কাবুলে নিয়ে যাওয়ার জন্য আমরা কিছু অর্থ ধার করেছি। কিন্তু অপারেশন করানোর মতো প্রয়োজনীয় অর্থ আমাদের নেই। একারণে আমরা তাকে এখানে নিয়ে এসেছি,” বলেন তিনি।,আর্থিক কিছু সাহায্যের জন্য তারা একটি এনজিওর কাছে গিয়েছিলেন। তাদের ব্যাপারে সব তথ্য লিখে রাখা হয়েছে ,কিন্তু এখনও পর্যন্ত তারা কিছু জানতে পারেন নি।,গুলবদনের পিতা নওরোজ তার মেয়ের কপালে হাত বুলিয়ে তাকে শান্ত করার চেষ্টা করলেন। প্রত্যেকবার শ্বাস নেওয়ার সাথে সাথে সে যন্ত্রণায় কুঁচকে উঠছিল।,তার মুখে উদ্বেগের ছাপ। ঠোঁট কুঞ্চিত করে দীর্ঘশ্বাস ফেললেন তিনি। আমাদের বললেন গুলবদন খুব সম্প্রতি কথা বলতে শুরু করেছে। শব্দ করে তাকে এবং তার পরিবারের সদস্যদের ডাকতে পারছে।,দুই বছর বয়সী গুলবদনের চিকিৎসার জন্য প্রয়োজনী সরঞ্জমাদি নেই হাসপাতালে,“আমি একজন শ্রমিক। আমার নিয়মিত কোনো রোজগার নেই। আমার যদি অর্থ থাকতো, তাকে এভাবে ভুগতে হতো না। এই মুহূর্তে এক কাপ চা কিনে খাওয়ার সামর্থ্যও আমার নেই,” বলেন তিনি।,আমি ড. সামাদির কাছে জানতে চাইলাম গুলবদনের কতোটুকু অক্সিজেন প্রয়োজন।,“প্রতি মিনিটে দুই লিটার,” বললেন তিনি। “এই সিলিন্ডার যখন খালি হয়ে যাবে, আমরা যদি আরেকটা সংগ্রহ করতে না পারি, তাহলে সে মারা যাবে।”,এর কতক্ষণ পরে আমরা যখন গুলবদনকে আবার দেখতে গেলাম, জানতে পারলাম আগে আমাদের যা বলা হয়েছিল, ঠিক তাই হয়েছে।,সিলিন্ডারের অক্সিজেন ফুরিয়ে গেছে, এবং সে-ও মারা গেছে।,হাসপাতালের যে ইউনিটে অক্সিজেন উৎপাদন করা হয় তারা পর্যাপ্ত পরিমাণে অক্সিজেন তৈরি করতে পারে না, কারণ এখানে শুধুমাত্র রাতের বেলায় বিদ্যুৎ থাকে।,এছাড়া অক্সিজেন তৈরির জন্য যেসব উপাদান প্রয়োজন - সেগুলোর সরবরাহও নিয়মিত নয়।,মাত্র কয়েক ঘণ্টার মধ্যে এই হাসপাতালে দুটো শিশুর মৃত্যু হলো যা ঠেকানো যেতো। ড. সামাদি বলছেন, এসব মৃত্যু তাদের জন্য খুব দুঃখজনক।,“আমি চরম পরিশ্রান্ত এবং তীব্র যন্ত্রণা অনুভব করি। প্রতিদিন আমরা ঘরের একটি অথবা দুটো শিশুকে হারাই। এর সাথে আমরা ইতোমধ্যে অভ্যস্ত হয়ে গেছি,” বলেন তিনি।,হাসপাতালের কক্ষগুলোতে ঘোরাঘুরি করার সময় আমরা দেখলাম উল্লেখযোগ্য সংখ্যক শিশু যন্ত্রণায় কাতরাচ্ছে।,এক বছর বয়সী সাজাদ জোরে জোরে কষ্ট করে নিশ্বাস নিচ্ছিল। সে নিউমোনিয়া ও মেনিনজাইটিসে ভুগছে।,ইরফান নামের একটি শিশুর নিশ্বাস নেওয়া যখন আরো বেশি কষ্টকর হয়ে উঠল তখন তার মা জিয়ারাহকে আরো একটি অক্সিজেন পাইপ দেওয়া হলো তার ছেলের নাকের কাছে ধরে রাখার জন্য।,তিনি কাঁদছিলেন। তার অশ্রু গাল বেয়ে পড়ছিল। এক হাত দিয়ে তিনি তার চোখের পানি মুছলেন এবং আরেকটা হাত দিয়ে যতোটা শান্তভাবে সম্ভব অক্সিজেনের পাইপটা ধরে রাখলেন।,তিনি আমাদের জানালেন বরফ জমে রাস্তা বন্ধ না থাকলে তিনি ইরফানকে কমপক্ষে চার/পাঁচদিন আগে হাসপাতালে নিয়ে আসতে পারতেন।,এরকম পরিস্থিতির কারণেই অনেকে হাসপাতালে পৌঁছাতে পারে না। আর যারা এসে পৌঁছাতে পারে তাদেরকেও খুব বেশি সময় থাকতে হয় না।,“দশদিন আগে একটি শিশুকে খুবই গুরুতর অবস্থায় এখানে নিয়ে আসা হয়েছিল,” বললেন নার্স সুলতানি। “আমরা তাকে একটা ইনজেকশন দিলাম, তবে তাকে সুস্থ করে তোলার জন্য প্রয়োজনীয় ওষুধ আমাদের কাছে ছিল না।”,“ফলে তার পিতা তাকে বাড়িতে ফিরিয়ে নিয়ে গেল। তিনি আমাকে বলেছিলেন - যদি তাকে মরতেই হয়, সে বাড়িতেই মরুক।”,হাসপাতালে বহু শিশু যন্ত্রণায় কাতরাচ্ছে,ঘর প্রদেশের হাসপাতালে আমরা যা দেখলাম - তার পর একটা বড় প্রশ্ন উঠতে পারে যে আন্তর্জাতিক সম্প্রদায় ২০২১ সাল পর্যন্ত ২০ বছর ধরে শত শত কোটি ডলার অর্থ সাহায্য দিয়ে যাওয়ার পরেও আফগানিস্তানের স্বাস্থ্যসেবা এতো দ্রুত ভেঙে পড়ছে কেন?,প্রাদেশিক একটি হাসপাতালে রোগীদের জন্য একটি ভেন্টিলেটরও যদি না থাকে, এসব অর্থ তাহলে কোথায় খরচ করা হয়েছে?,বর্তমানে ঠেকা দেওয়ার মতো কিছু ব্যবস্থা নেওয়া হয়েছে।,আন্তর্জাতিক স্বীকৃতি না থাকার কারণে তালেবান সরকারের কাছে সরাসরি অর্থ দেওয়া যায় না। একারণে মানবিক সাহায্য সংস্থাগুলো হাসপাতালের চিকিৎসক ও স্টাফদের বেতন এবং খাদ্য ও ওষুধের খরচ জোগানোর জন্য এগিয়ে এসেছে।,এই ব্যবস্থা নেওয়া হয়েছে যাতে ঘর প্রদেশের হাসপাতালের মতো দেশের অন্যান্য হাসপাতালগুলোও চালু থাকতে পারে।,কিন্তু এই অর্থ সাহায্য দিয়ে কাজ তো হচ্ছেই না, বরং এর ফলে ঝুঁকিও তৈরি হতে পারে।,সাহায্য সংস্থাগুলো সতর্ক করে দিয়েছে যে তাদের দাতারা অর্থ দেওয়া বন্ধ করে দিতে পারে কারণ তালেবান নারীদের ওপর, বিশেষ করে আফগান নারীদের জাতিসংঘ ও এনজিওতে কাজ করার ওপর নিষেধাজ্ঞা দিয়েছে, যা আন্তর্জাতিক আইনের লঙ্ঘন।,আফগানিস্তানের জন্য জাতিসংঘ যে সাহায্যের যে আবেদন জানিয়েছে তার মাত্র পাঁচ শতাংশ সাড়া পাওয়া গেছে।,কবরস্থানে নতুন কবরের প্রায় অর্ধেক শিশুদের।,আমরা গাড়ি দিয়ে ঘর হাসপাতালের কাছে একটি পাহাড়ের ওপর অবস্থিত কবরস্থানে যাই। এখানে কাকে কোথায় কখন কবর দেওয়া হচ্ছে তার কোনো রেকর্ড নেই। এমনকি দেখাশোনা করার জন্য কোনো তত্ত্বাবধায়কও নেই।,ফলে এখানে কার কার কবর সেটা জানা সম্ভব নয়। তবে বড় কবর থেকে ছোট কবরগুলোকে আলাদা করা যায়।,আমরা দেখলাম নতুন কবরের অন্তত অর্ধেকই হবে শিশুদের।,এই কবরস্থানের পাশেই একটি বাড়িতে থাকেন এমন একজন আমাদের বললেন এখন যাদেরকে তারা কবর দিচ্ছেন তাদের বেশিরভাগই শিশু।,কতো শিশু মারা যাচ্ছে সেটা গণনা করার হয়তো কোনো উপায় নেই, তবে এই সঙ্কট যে অনেক তীব্র তার সাক্ষ্য সবখানেই পাওয়া যায়।,এই প্রতিবেদনটি তৈরিতে সাহায্য করেছেন ইমোজেন এন্ডারসন এবং সঞ্জয় গাঙ্গুলি।"
দূষণের কারণে কীভাবে কমে যাচ্ছে পুরুষদের শুক্রাণুর মান,"ছবির উৎস, Getty Images,সারাবিশ্বেই পুরুষদের শরীরে শুক্রাণুর সংখ্যা কমে যাচ্ছে,সারা বিশ্বেই পুরুষদের বীর্যে শুক্রাণুর মান কমে যাচ্ছে।  কিন্তু  দম্পতিদের  সন্তান না হবার পেছনে এটি এমন একটি কারণ - যা নিয়ে আলোচনা  হয় খুবই কম। তবে পুরুষদের এ সমস্যা ঠিক কেন হয় – তা এখন বিজ্ঞানীরা চিহ্নিত করতে শুরু করেছেন।,“আপনার সমস্যাটা সমাধান করা যাবে। চিন্তা করবেন না, আপনাকে আমরা সাহায্য করতে পারবো” – জেনিফার হ্যানিংটনকে বললেন ডাক্তার।  “কিন্তু আপনি” – জেনিফারের স্বামী কিয়ারানের দিকে ফিরে বললেন  তিনি –“আপনার জন্য আমরা খুব বেশি কিছু করতে পারবো না।“,ইংল্যান্ডের ইয়র্কশায়ারের বাসিন্দা এই দম্পতি দু বছরের বেশি সময় ধরে সন্তান নেবার চেষ্টা করছেন।,তারা জানতেন, এটা কঠিন হবে কারণ জেনিফারের ‘পলিসিস্টিক ওভেরিয়ান সিনড্রোম’ নামে একটি সমস্যা আছে যা তার উর্বরতার ওপর প্রভাব ফেলতে পারে।,কিন্তু তারা যার জন্য তৈরি ছিলেন না তা হলো – কিয়ারানেরও একটি সমস্যা আছে।,পরীক্ষায় দেখা গেল, কিয়ারানের বীর্যে শুক্রাণুর সংখ্যা কম, এবং যা আছে সেগুলোরও নড়াচড়া করার ক্ষমতা কম।,আরো খারাপ খবর হলো, এর চিকিৎসা করা জেনিফারের সমস্যাটার চাইতেও কঠিন , হয়তো অসম্ভব।,হ্যানিংটনের এখনো মনে আছে একথা শোনার পর তার স্বামীর প্রতিক্রিয়ার কথা।,“সে স্তম্ভিত, শোকাহত হয়ে পড়লো। আমি কিছুতেই ব্যাপারটা মানতে পারছিলাম না। আমার মনে হচ্ছিল, ডাক্তারই ভুল করেছে।“,কিয়ারান সবসময়ই চাইতেন সন্তানের পিতা হতে। “আমার মনে হলো আমিই আমার স্ত্রীকে ডুবিয়েছি“ – বললেন তিনি।,পরের কয়েক বছরে কিয়ারানের মানসিক স্বাস্থ্যের অবনতি হতে লাগলো। তিনি একা একা অনেক বেশি সময় কাটাতে শুরু করলেন।,তিনি বিছানায় শুয়ে থাকতেন। শান্তি খুঁজতে শুরু করলেন এ্যালকোহলের মধ্যে।,তার পর একসময় শুরু হলো ‘প্যানিক অ্যাটাক’ হওয়া – যার লক্ষণ হঠাৎ শরীর কাঁপতে থাকা, বুক ধড়ফড় করা, মুখ শুকিয়ে যাওয়া, ঘাম হওয়া, মাথা ঘোরানো ।,“সেটা ছিল এক গভীর সংকটকাল, মনে হলো আমি যেন একটা অন্ধকার গহ্বরে তলিয়ে যাচ্ছি”  বলছিলেন কিয়ারান।,ছবির উৎস, AFP,দূষণের সাথে পুরুষদের স্পার্ম কাউন্ট কমে যাবার সম্পর্ক আছে বলে মনে করেন অনেক বিজ্ঞানী,দম্পতিদের সন্তান না হওয়ার যত ঘটনা ঘটে – তার প্রায় অর্ধেকই ঘটে পুরুষের অনুর্বরতার কারণে।,কিন্তু নারীদের অনুর্বরতা নিয়ে যত আলোচনা হয়, তার তুলনায়  পুরুষদের অনুর্বরতা নিয়ে  আলোচনা হয় খুবই কম।,এর একটা কারণ হলো এ সমস্যাটিকে ঘিরে নানারকম সামাজিক ও সাংস্কৃতিক প্রশ্ন আছে – যেন এটা নিয়ে কথা বলাই বারণ।,যেসব পুরুষদের উর্বরতার সমস্যা আছে তাদের অধিকাংশের ক্ষেত্রেই এর কারণ কি তার কোন ব্যাখ্যা পাওয়া যায় না।,তার ওপর যেহেতু পুরুষদের অনুর্বরতা নিয়ে সমাজে নেতিবাচক ধারণা আছে, তাই অনেককে এ জন্য এক নিরব মানসিক যন্ত্রণায় ভুগতে হয়।,বিভিন্ন গবেষণায় দেখা যাচ্ছে যে এ সমস্যা সম্ভবত বাড়ছে।,এতে দেখা যায়, দূষণসহ বিভিন্ন কারণ পুরুষের উর্বরতার ওপর প্রভাব ফেলে। বিশেষ করে বিরূপ প্রতিক্রিয়া হয় বীর্যে শুক্রাণুর মানের ওপর ।,স্বভাবতই  ব্যক্তি স্তরে এবং পুরো সমাজের জন্যই এর পরিণাম অত্যন্ত ব্যাপক।,গত এক শতাব্দীতে সারা বিশ্বে জনসংখ্যা নাটকীয়ভাবে বেড়েছে।,মাত্র ৭০ বছর আগেও পৃথিবীর জনসংখ্যা ছিল ২৫০ কোটি।  কিন্তু ২০২২ সালে পৃথিবীতে মানুষের সংখ্যা বেড়ে হয়েছে ৮০০ কোটি।,তবে  জনসংখ্যা বৃদ্ধির হার এখন কমে আসছে – যার পেছনে প্রধান কারণগুলো সামাজিক ও অর্থনৈতিক।,সারা বিশ্ব জুড়ে শিশু জন্মের হার  রেকর্ড পরিমাণ কমে গেছে।  পৃথিবীর ৫০ শতাংশ মানুষই এখন এমন দেশগুলোতে বাস করে যেখানে  উর্বরতার হার নারীপ্রতি  দুটি শিশুরও নিচে। এর ফলে বিভিন্ন জনগোষ্ঠীর সংখ্যাই এক সময় কমে আসবে – যদি অভিবাসন না হয়।,জন্মহার কমার কিছু কারণ আছে যা ইতিবাচক। যেমন  নারীদের অর্থনৈতিক স্বাধীনতা এবং  প্রজনন স্বাস্থ্যের ওপর নিয়ন্ত্রণ এখন অনেক বেড়েছে।,অন্যদিকে, নিম্ন উর্বরতার হারের কিছু দেশ আছে যেগুলোতে অনেক দম্পতিই তাদের যতগুলো সন্তান আছে তার চেয়ে বেশি নিতে চান- কিন্তু সামাজিক ও অর্থনৈতিক কারণে পারেন না।,এরই পাশাপাশি দেখা যাচ্ছে আরো কতগুলো কারণ।  একজন ব্যক্তির সন্তান জন্মদানের শারীরিক সক্ষমতাকে বলা হয় ফিকান্ডিটি – যাকে বলা যায়, উর্বরতাকে একটা ভিন্ন মাপকাঠিতে দেখা।  এখন, মনে করা হচ্ছে যে এই ফিকান্ডিটির হার বর্তমানে হয়তো কমে যাচ্ছে।,কিছু গবেষণায় আভাস পাওয়া যাচ্ছে যে বিশেষ করে পুরুষদের মধ্যে প্রজনন-সংক্রান্ত সমস্যার পরিমাণ বেড়ে যাচ্ছে।,এর মধ্যে আছে বীর্যে শুক্রাণুর সংখ্যা কমে যাওয়া, দেহে টেস্টোস্টেরন নামে হর্মোনের মাত্রা কমে যাওয়া, পুরুষাঙ্গের উত্থানজনিত সমস্যা বেড়ে যাওয়া, এবং অন্ডকোষের ক্যান্সার।,ছবির উৎস, Getty Images,শুক্রাণুর সংখ্যা মিলিলিটারপ্রতি ৪ কোটির কম হলেই অনুর্বরতার সমস্যা শুরু হয়,“শুক্রাণু একটি চমকপ্রদ দেহকোষ” – বলছিলেন ডান্ডি বিশ্ববিদ্যালয়ের বিশেষজ্ঞ সারাহ মার্টিন ডা সিলভা – “তারা অতি ক্ষুদ্র, কিন্তু তারা সাঁতরাতে পারে, তারা শরীরের বাইরে বেঁচে থাকতে পারে। আর কোন দেহকোষেরই এ ক্ষমতা নেই, তারা অনন্য সব বৈশিষ্ট্যের অধিকারী।“,এখন মনে করা হচ্ছে -  খুব সামান্য কিছু পরিবর্তনও  এই অনন্য বৈশিষ্ট্যধারী কোষগুলোর ওপর বড় প্রভাব ফেলতে পারে, বিশেষ করে জোরালো প্রভাব পড়তে পারে তাদের ডিম্বাণুকে নিষিক্ত করার ক্ষমতার ওপর। “,উর্বরতার জন্য যে জিনিসটি বিশেষ জরুরি তা হলো শুক্রাণুর সচলতা, তাদের আকার ও আকৃতি, এবং একটা নির্দিষ্ট পরিমাণ বীর্যের মধ্যে তাদের সংখ্যা কত – যাকে বলে ‘স্পার্ম কাউন্ট।‘,পুরুষদের উর্বরতা পরীক্ষার সময় এগুলো যাচাই করে দেখা সম্ভব।,“সাধারণত প্রতি মিলিলিটার বীর্যের মধ্যে শুক্রাণুর সংখ্যা যদি চার কোটির কম থাকে – তখনই উর্বরতার সমস্যা দেখা যেতে থাকে” – বলছিলেন হাজাই লেভিন, যিনি জেরুসালেমের হিব্রু বিশ্ববিদ্যালয়ের অধ্যাপক।,তিনি ব্যাখ্যা করছেন যে  স্পার্ম কাউন্টের সাথে উর্বরতার সম্ভাবনার ঘনিষ্ঠ যোগাযোগ আছে।,স্পার্ম কাউন্ট বেশি হলেই যে গর্ভধারণ হবার সম্ভাবনা বেশি হবে তা বলা যায় না – কিন্তু  শুক্রাণুর সংখ্যা মিলিলিটারপ্রতি ৪০ মিলিয়নের নিচে নেমে গেলেই  গর্ভধারণের সম্ভাবনা অনেক খানি কমে যায়।,অধ্যাপক লেভিন এবং তার সহযোগীরা ২০২২ সালে  পৃথিবীব্যাপি স্পার্ম কাউন্টের নিম্নমুখী প্রবণতা নিয়ে একটি রিপোর্ট প্রকাশ করেছিলেন।,এতে দেখা যাচ্ছে, ১৯৭৩ থেকে ২০১৮ সালের মধ্যে স্পার্ম কাউন্ট গড়ে ১.২% কমে গিয়ে মিলিলিটারপ্রতি ১০৪ থেকে  ৪৯-এ নেমে এসেছে।,এর মধ্যে ২০০০ সাল থেকে শুক্রাণুর সংখ্যা কমে যাওয়ার হার বেড়ে বছর প্রতি ২.৬%এ উঠেছে।,লেভিন যুক্তি দিচ্ছেন যে এই অধোগতির সাথে হয়তো ‘এপিজেনেটিক্স’ বা  মানব জিন যেভাবে কাজ করে তার সম্পর্ক থাকতে পারে – যা সম্ভবত পরিবেশগত বা জীবনযাপন-সংক্রান্ত বিভিন্ন কারণে ঘটছে।,অন্য আরেকটি গবেষণাতেও  আভাস পাওয়া গেছে যে শুক্রাণুতে পরিবর্তন বা পুরুষের অনুর্বরতার পেছনে এপিজেনেটিক্সের ভূমিকা থাকতে পারে।,“এতে ইঙ্গিত পাওয়া যায় যে হয়তো এ সমস্যা এক প্রজন্ম থেকে আরেক প্রজন্মে পরিবাহিত হচ্ছে” – বলেন লেভিন।,এই এপিজেনেটিক পরিবর্তনের তত্ত্ব অবশ্য বিতর্কও সৃষ্টি করেছে এবং সবাই এর সাথে একমত নন।,তবে এমন তথ্যপ্রমাণ পাওয়া গেছে যাতে মনে হয়, এটা হলেও হতে পারে।,“এ ব্যাপারটা (শুক্রাণুর সংখ্যা কমতে থাকা) হচ্ছে পুরুষদের নিম্নগামী স্বাস্থ্যের একটা চিহ্ন – হয়তো গোটা মানবজাতির ক্ষেত্রেই তা ঘটছে” – বলছেন লেভিন – “হয়তো আমরা একটা জনস্বাস্থ্য সংকটের সম্মুখীন, যা ঠেকানো সম্ভব কিনা তা আমরা এখনো জানি না।“,গবেষণা থেকে ধারণা পাওয়া যায় যে মানুষের জীবনযাপনের কিছু উপাদান হয়তো  অনুর্বরতা এবং অন্য আরো কিছু স্বাস্থ্য সমস্যার পেছনে ভূমিকা রাখছে।,এমনও হতে পারে যে শুক্রাণুর মানের এ অবনতি হয়তো ব্যক্তিগতভাবে জীবনযাপনে পরিবর্তন এনেও ঠেকানো সম্ভব নয়।,গবেষণা থেকে ক্রমশই এমন আরো বেশি প্রমাণ পাওয়া যাচ্ছে যে এক্ষেত্রে  একটি ব্যাপকতর পরিবেশগত হুমকি  রয়েছে, আর তা হলো – দূষণ সৃষ্টিকারী নানা ক্ষতিকর পদার্থ।,ছবির উৎস, Getty Images,অনুর্বরতার সাথে দূষণের সম্পর্ক অনুসন্ধান করতে গৃহপালিত কুকুরের ওপর পরীক্ষা চালিয়েছেন বিজ্ঞানীরা,মানুষের ঘরের ভেতরে ব্যবহৃত হয় এমন কিছু  রাসায়নিক পদার্থ পুরুষের প্রজনন স্বাস্থ্যের ওপর কী প্রভাব ফেলছে – তা নিয়ে গবেষণা করছেন যুক্তরাজ্যের নটিংহ্যাম বিশ্ববিদ্যালয়ের রেবেকা ব্ল্যানচার্ড ।,এই প্রভাব বোঝার জন্য তিনি কাজে লাগাচ্ছেন গৃহপালিত কুকুরকে। কারণ, গৃহপালিত প্রাণী হিসেবে সেই কুকুর একই বাড়িতে থাকছে এবং একই দূষণকারী রাসায়নিক পদার্থের সংস্পর্শে আসছে।,রেবেকা গবেষণা করছেন প্লাস্টিক, আগুনরোধী রাসায়নিক, এবং ঘরের অন্যান্য  নিত্যব্যবহার্য সামগ্রী নিয়ে।,এসব রাসায়নিক পদার্থের কিছু কিছু নিষিদ্ধ, কিন্তু পরিবেশে এবং পুরোনো জিনিসপত্রের মধ্যে তার অবশেষ রয়ে গেছে।,তার গবেষণায় দেখা গেছে, এসব রাসায়নিক পদার্থ  আমাদের হর্মোন সিস্টেমকে বিঘ্নিত করতে পারে এবং মানুষ ও কুকুর উভয়ের ক্ষেত্রেই উর্বরতা কমিয়ে দিতে পারে।,রেবেকা ব্ল্যানচার্ড বলছেন, “আমরা  মানুষ এবং কুকুর উভয়েরই শুক্রাণুর নড়াচড়ার ক্ষমতা কমে যাওয়ার তথ্য পেয়েছি । তা ছাড়া তার ডিএনএ ভেঙে যাওয়ার পরিমাণও বেড়ে যেতে দেখেছি।“,ডিএনএ ভেঙে যাওয়া বলতে তিনি বোঝাচ্ছেন,  যেসব জিনগত সামগ্রী দিয়ে শুক্রাণু তৈরি - তা ক্ষতিগ্রস্ত হওয়া বা ভেঙে যাওয়া।,এর ফলে গর্ভধারণের পরও নানা সমস্যা দেখা দিতে পারে।,রেবেকা ব্ল্যানচার্ড বলছেন, ডিএনএ ভেঙে যাওয়ার পরিমাণ যদি বেড়ে যায় তাহলে গর্ভধারণের প্রথম কয়েক মাসের মধ্যে ‘মিসক্যারেজ’ বা ভ্রুণ নষ্ট হয়ে যাওয়ার ঘটনাও বেড়ে যায়।,তার এই তথ্যের  সাথে অন্যান্য গবেষণায় প্রাপ্ত তথ্যের মিল আছে। ওই গবেষণাগুলোতে দেখা গেছে যে প্লাস্টিক, সাধারণ নানা ওষুধ, খাদ্য এবং বাতাসে উপস্থিত রাসায়নিক পদার্থ  উর্বরতার ক্ষতি ঘটাতে পারে।,এগুলো শুধু পুরুষ নয়, নারী ও শিশুদের দেহেও বিরূপ প্রভাব ফেলছে।,কার্বন এবং কখনোই নষ্ট হয় না এমন কিছু রাসায়নিক পদার্থের অস্তিত্ব এমনকি গর্ভস্থ শিশুর দেহেও পাওয়া গেছে।,জলবায়ু পরিবর্তনও  পুরুষের উর্বরতার ওপর নেতিবাচক প্রভাব ফেলে।,বেশ কিছু প্রাণীর ওপর চালানো জরিপে আভাস পাওয়া যাচ্ছে যে বৈশ্বিক  তাপমাত্রা বৃদ্ধি বিশেষ করে শুক্রাণুর ওপর বিরূপ প্রভাব ফেলতে পারে।,দেখা গিয়েছে যে তাপপ্রবাহ কীটপতঙ্গ ও মানুষের শুক্রাণুর ক্ষতি করে।,২০২২ সালের একটি জরিপে দেখা গেছে বৈশ্বিক তাপমাত্রা বৃদ্ধির ফলে গরম পরিবেশে বা উচ্চ তাপমাত্রায় কাজ করলে শুক্রাণুর মানের ওপর নেতিবাচক প্রভাব পড়ে।,ছবির উৎস, Getty Images,এ্যালকোহল পান ও মাদক ব্যবহারের ফলে শুক্রাণুর স্বাস্থ্য ও সংখ্যা কমতে পারে,পরিবেশগত নানা কারণের পাশপাশি ব্যক্তিগত নানা সমস্যাও  পুরুষদের উর্বরতা কমিয়ে দিতে পারে। যেমন - নিম্নমানের খাদ্য, দীর্ঘ সময় ধরে বসে থাকতে হয় এমন জীবনযাপন, মানসিক চাপ, এ্যালকোহল পান এবং মাদক ব্যবহার ।,বর্তমানে অনেক দম্পতিই অপেক্ষাকৃত বেশি বয়সে সন্তানের পিতামাতা হচ্ছেন।,তবে নারীদেরকে তাদের “জীবনের সবচেয়ে উর্বর সময়কাল“ বা “বায়োলজিকাল ক্লকের” কথা যতটা মনে করিযে দেয়া হয়, তার বিপরীতে  ‘পুরুষদের উর্বরতার ক্ষেত্রে বয়স কোন ব্যাপার নয়’ - এমনটাই আগে মনে করা হতো।,কিন্তু সেই ধারণার এখন পরিবর্তন হচ্ছে।,বেশি বয়সে পিতামাতা হবার ক্ষেত্রে শুক্রাণুর সংখ্যা এবং উর্বরতা কমে যাবার সম্পর্ক দেখা যাচ্ছে।,এখন বলা হচ্ছে যে পুরুষদের অনুর্বরতাকে আরো ভালোভাবে বুঝতে হবে এবং এ সমস্যা নিরুপণ, প্রতিরোধ ও চিকিৎসার ক্ষেত্রে নতুন দৃষ্টিভঙ্গী দরকার।,একই সাথে দূষণ রোধের জরুরি প্রয়োজনের ব্যাপারে সচেতন হতেও বলা হচ্ছে।,প্রশ্ন হলো, শুক্রাণুর মান বৃদ্ধির জন্য পুরুষরা ব্যক্তিগতভাবে কী কী করতে পারেন?,রেবেকা ব্ল্যানচার্ড বলছেন, স্বাস্থ্যসম্মত খাবার এবং ব্যায়াম দিয়ে শুরু করাটা ভালো, কারণ এর সাথে শুক্রাণুর মান উন্নত হবার সম্পর্ক দেখা গেছে।,তিনি আরো বলছেন অরগ্যানিক খাবার খাওয়া এবং বাইফেনল-এ বা বিপিএ-বিহীন প্লাস্টিক ব্যবহার করার কথা। এই বিপিএর সাথে নারী ও পুরুষ উভয়েরই অনুর্বরতার সম্পর্ক আছে।,“এরকম ছোট ছোট কিছু পন্থা আপনি নিতে পারেন” – বলছেন রেবেকা ব্ল্যানচার্ড।,হ্যানিংটন দম্পতি শেষ পর্যন্ত আইভিএফ পদ্ধতিতে দুটি সন্তানের বাবা-মা হয়েছেন।,“আমি প্রতিদিনই আমার সন্তান দুটির জন্য কৃতজ্ঞতা বোধ করি” বলছেন কিয়ারান হ্যানিংটন - “কিন্তু অতীত দিনগুলোর কথা আমি ভুলিনি, কখনোই তা সম্ভব নয়।“"
রোজ ভিটামিন ট্যাবলেট খেলে কি ডাক্তার থেকে দূরে থাকা যাবে?,"ছবির উৎস, Getty Images,ভিটামিন সাপ্লিমেন্ট,বিশ্বজুড়ে ভিটামিন ও ভিটামিনজাতীয় খাদ্য, পানীয় এবং ওষুধের বিক্রি বেড়েছে এবং এর অন্যতম কারণ ভিটামিন গ্রহণ মানুষের সচেতনতা বেড়েছে। যুক্তরাজ্যের গবেষণা সংস্থা মিনটেলের তথ্য অনুযায়ী - বিশ্বের প্রায় অর্ধেক মানুষ এখন নিয়মিত ভিটামিন বা মিনারেল সাপ্লিমেন্ট গ্রহণ করে।,এর মধ্যে অনেকেই আছেন যারা ভিটামিনের অভাবে ভিটামিন গ্রহণ করছেন না, বরং ভিটামিন ট্যাবলেট নিয়মিত খেলে স্বাস্থ্যের জন্য ভালো এমন বিশ্বাসে  গ্রহণ করছেন।,বাজারে অনেক ধরনের সাপ্লিমেন্ট আছে, যার অনেকগুলো ভিন্ন ভিন্ন ভিটামিন ও মিনারেলসমৃদ্ধ মাল্টিভিটামিন- কিন্তু এর মধ্যে কোনটা আপনার জন্য ভালো হবে তা বোঝা বেশ মুশকিল।,স্বাস্থ্য সুরক্ষায় আপনার ১৩ ধরনের ভিটামিন প্রয়োজন, কিন্তু এগুলোর কোনটা কি আপনার সাপ্লিমেন্ট হিসেবে গ্রহণ করা প্রয়োজন?,দুই ধরনের ভিটামিন রয়েছে: একটা পানিতে দ্রবণীয় এবং আরেকটা চর্বিতে দ্রবণীয় ভিটামিন।,কিছু মাল্টিভিটামিনে মিনারেল এবং জিঙ্ক, আয়রন, ক্যালসিয়ামের মতো রাসায়নিক উপাদান রয়েছে। আপনার ডায়েট থেকে এই তিনটি খনিজ পর্যাপ্ত পরিমাণে পাওয়া সম্ভব।,তবে যদি আপনার শারিরীক চাহিদা আরও বেশি থাকে তাহলে চিকিৎসকই আপনাকে প্রয়োজনীয় ভিটামিন গ্রহণের পরামর্শ দিবেন।,ক্যালসিয়াম:  শক্তিশালী হাড় গঠনের জন্য প্রয়োজন; বিশেষজ্ঞদের মতে প্রতিদিন একজন প্রাপ্তবয়স্ক মানুষের ৭০০ মিলিগ্রাম ক্যালসিয়াম প্রয়োজন।,জিঙ্ক: ইমিউন সিস্টেম এবং পরিপাকতন্ত্রের জন্য খুবই প্রয়োজনীয়। প্রাপ্তবয়স্ক নারীদের প্রতিদিন ৭ মিলিগ্রাম এবং পুরুষদের ৯.৫ মিলিগ্রাম জিঙ্ক প্রয়োজন।,আয়রন: খাদ্যের জন্য শক্তি খরচ ও রক্তের চারপাশে অক্সিজেন সরবরাহের জন্য আয়রন জরুরী। ১৯-৫০ বছর বয়সী নারীদের প্রতিদিন ১৪.৮ মিলিগ্রাম আয়রন প্রয়োজন, আর পুরুষদের প্রয়োজন ৮.৭ মিলিগ্রাম।,ছবির উৎস, Getty Images,সুষম খাদ্যাভ্যাস থেকে ভিটামিন-ডি বাদে প্রয়োজনীয় সব ভিটামিন ও মিনারেল পাওয়া সম্ভব,যারা দিনের বেলায় রোদের সংস্পর্শে আসতে পারেন না তাদের জন্য ভিটামিন ডি সাপ্লিমেন্ট নেয়া খুব জরুরী।,যুক্তরাজ্যের নাগরিকদের শরৎ এবং শীতকালে ভিটামিন ডি সাপ্লিমেন্ট নেয়ার পরামর্শ দিয়ে থাকে এনএইচএস।,কিন্তু ভিটামিন ডি পাবেন একদম বিনামূল্যে, যদি আপনি নিয়মিত সূর্যের আলোতে যান।,বিশেষজ্ঞদের মতে খাবার দিয়ে শরীরের ভিটামিন ডি'র চাহিদা পূরণ হয় খুব কমই।,এই ভিটামিন শরীরের জন্য অত্যন্ত প্রয়োজনীয় এবং সূর্যের আলো ছাড়া মানুষের শরীর ভিটামিন ডি তৈরি করতে পারে না।,চিকিৎসক ডা. কানিজ মাওলা বলছেন – “মানুষের ত্বকের নিচে এক ধরনের কোলেস্টেরল থাকে। সূর্যের আলোতে গেলে তা ভিটামিন ডি তৈরি করে। ভিটামিন ডি ক্যালসিয়াম তৈরি করে তা ব্যবহারে শরীরকে সহায়তা করে। এই প্রক্রিয়ার শুরু সূর্যের আলোর সাথে ত্বকের সংস্পর্শের মাধ্যমে”।,ভিটামিন ডি রোগ প্রতিরোধ ক্ষমতা বাড়ায় এবং সংক্রমণের বিরুদ্ধে লড়াইয়ে শরীরকে সহায়তা করে।,এটি পর্যাপ্ত না পেলে নানা ধরনের রোগ দেখা দিতে পারে। একই ভিটামিন শরীরের ফসফেট নিয়ন্ত্রণ করে। সুস্থ পেশির জন্যেও এটি দরকার।,চিকিৎসকরা সাধারণত ক্যালসিয়ামের জন্য নিয়মিতভাবে মাছ, মাংস, ডিম, দুধ ও দুধজাতীয় খাবার খাওয়ার পাশাপাশি প্রতিদিন ১৫ থেকে ৩০ মিনিট সূর্যের আলোতে থাকার কথা বলেন।,ছবির উৎস, Getty Images,দিনের শুরুর দিকের সূর্যের আলো শরীরের জন্য ভালো বলে উল্লেখ করে বিশেষজ্ঞরা।,আরও কিছু ডায়েট যেমন-,ছবির উৎস, Getty Images,যারা দিনের বেলায় রোদের সংস্পর্শে আসতে পারেন না তাদের জন্য ভিটামিন ডি সাপ্লিমেন্ট নেয়া খুব জরুরী।,ঠান্ডাজনিত সমস্যা থেকে বাঁচার জন্য বছরের পর বছর ধরে মানুষ ভিটামিন সি গ্রহণ করে আসছে।,ভিটামিন সি যেহেতু অ্যান্টিঅক্সিডেন্টও ‘সুপারফুড’ হিসেবে এর খ্যাতি রয়েছে।,যদিও বিভিন্ন ধরনের ইনফেকশন, রোগ বা ঠান্ডাজনিত সমস্যার প্রাথমিক লক্ষণে এটা রোগ প্রতিরোধ এরকম প্রমাণ খুব কমই দেখা যায়।,শরীর কিন্তু অতিরিক্ত ভিটামিন সি জমা রাখতে পারে না। সুতরাং আপনি যদি বেশি পরিমাণে ভিটামিন সি গ্রহণ করেন প্রস্রাবের সাথে এগুলো বের হয়ে যাবে।,শরীরের ভেতরে বিক্রিয়ার কারণে যেসব সেল ক্ষতিগ্রস্ত হচ্ছে, সেগুলো সারিয়ে তুলতে কাজ করে ভিটামিন সি।,ফলমূল ও শাকসবজিতে প্রচুর পরিমাণে ভিটামিন সি থাকে। টক জাতীয় যে কোন ধরণের ফল- লেবু, আমলকী, কমলা, বাতাবিলেবু এবং পেয়ারাতে ভিটামিন সি আছে।,একটা কমলায় প্রায় ৭০ মিলিগ্রাম ভিটামিন সি থাকে (যদিও ৪০ মিলিগ্রাম গ্রহণের পরামর্শ দেয়া হয়), সুতরাং এমন খাবার গ্রহণে ভিটামিন সি’র ঘাটতি হওয়ার কথা নয়।,আপনার শরীরের জন্য প্রয়োজনীয় ভিটামিন ও মিনারেলগুলো শুধু আপনার জন্যই প্রযোজ্য হবে। আপনার বয়স, অ্যাক্টিভিটি লেভেল, লিঙ্গ এবং অন্যান্য বিষয়গুলোর ওপর এটি নির্ভর করে।,বিশেষজ্ঞরা এজন্য গাইড করে থাকেন।,বেশিরভাগ বিশেষজ্ঞ বিশ্বাস করেন যে ভিটামিন ডি বাদে আমরা আমাদের প্রয়োজনীয় সমস্ত ভিটামিন ও মিনারেল পেতে পারি  একটি স্বাস্থ্যকর ও সুষম খাদ্যাভ্যাস থেকে।,যদিও, বিভিন্ন দেশের খাদ্য ও পুষ্টি সমীক্ষায় দেখা গেছে, অনেকেই আছেন যারা খাদ্যাভ্যাসের মাধ্যমে ভিটামিন ও মিনারেলের চাহিদা পূরণ করতে ব্যর্থ হন।,ফলে তারা চেষ্টা করেন মাল্টিভিটামিন সাপ্লিমেন্ট ব্যবহার করে সেই ভিটামিনের ঘাটতি পূরণ করার যেন তারা ভালো থাকতে পারেন।"
যেসব উপায়ে আপনার অন্ত্রের স্বাস্থ্য ভালো রাখতে পারবেন,"ছবির উৎস, Getty Images,উচ্চ ফাইবারসমৃদ্ধ খাবার অন্ত্রের ব্যাকটেরিয়ার জন্য খুব উপকারী।,পেটের সমস্যায় অনেকেই ভুগে থাকেন, কিন্তু আপনি কি জানেন পেটের সঙ্গে মস্তিষ্কের সম্পর্ক আছে? গবেষকরা বলছেন, আমাদের অন্ত্র লাখো নিউরনের সঙ্গে সংযুক্ত, যে কারণে অন্ত্রকে মানবদেহের 'দ্বিতীয় মস্তিষ্ক' হিসেবে ডাকা হয়।,আমাদের পরিপাকতন্ত্রের কাজ শুধুমাত্র খাবার দাবার শোষণ করা নয়, বরং এর-চাইতেও আরো  বেশি কিছু।,আমাদের শরীরে যে পরিমাণ রোগজীবাণু রয়েছে সেগুলো আমাদের শরীরকে অসুস্থ করে ফেলতে পারে।,হজমের সমস্যা বা বদহজম, গ্যাস, কোষ্ঠকাঠিন্য ইত্যাদি সমস্যা কমবেশি সবাইকে ভোগায়।,এজন্য আপনার অন্ত্রের কী প্রয়োজন সেই ব্যাপারে সতর্ক থাকতে বলেন চিকিৎসা বিজ্ঞানীরা।,অন্ত্রের মাইক্রোবায়োম, অন্ত্রের ভিতরে বসবাসকারী ব্যাকটেরিয়া, ছত্রাক এবং অন্যান্য জীবাণুগুলো মানুষের সুস্বাস্থ্য বজায় রাখার ক্ষেত্রে গুরুত্বপূর্ণ ভূমিকা পালন করে।,নিয়মিত শরীরচর্চা, মানসিক চাপ কমানো, অন্ত্রে উপকারী ব্যাকটেরিয়ার মাত্রা বাড়িয়ে তোলে এমন খাবার খাওয়াসহ আরও অনেক অভ্যাস অন্ত্রের জন্য উপকারী।,ছবির উৎস, Getty Images,কিমচি অন্ত্রের জন্য উপকারী একটি খাবার,চিকিৎসা বিজ্ঞানী ড. সু্ন্নি প্যাটেল বলছেন, একজন মানুষ তার লাইফস্টাইলের মাধ্যমে তার মাইক্রোবায়োমের স্বাস্থ্যকে প্রাভাবিত করতে পারে। সেটা ভালো হতে পারে আবার খারাপও হতে পারে।,তার মতে এটা 'একটা উপযুক্ত বিনিয়োগ', যে কাজ করার জন্য 'আপনি কখনই খুব কম বয়সী বা খুব বেশি বয়সী হতে পারবেন না'৷,অন্ত্রের স্বাস্থ্যের উপর জিনের তুলনায় বেশি প্রভাব ফেলে খাদ্যের মতো পরিবেশগত কিছু বিষয়।,আপনি যা খাচ্ছেন তা শুধু আপনার জন্য পুষ্টি নয়, এটি আপনার অন্ত্রে বসবাসকারী কোটি কোটি জীবাণুকে খাওয়ায় এবং পরিবর্তন করে।,আপনার অন্ত্রই আপনার দেহে কোনো ইনফেকশন হলে তার বিরুদ্ধে লড়াই করে।,এবং আপনি যে খাবারগুলো খাচ্ছেন তা থেকে পুষ্টি উপাদান শুষে নিয়ে দেহের জন্য সরবরাহ করে।,ড. প্যাটেল বলছেন, আপনি চাইলেই অন্ত্রের ব্যাকটেরিয়াগুলোকে খুব দ্রুত পরিবর্তন করতে পারেন, এমনকি কয়েক দিনের মধ্যেই এটা করা সম্ভব।,তবে দীর্ঘমেয়াদি পরিবর্তন ও উপকারিতা পেতে কয়েক মাস সময় লেগে যায়।,অন্ত্রের স্বাস্থ্যের উন্নতিতে প্রথমেই যথাযথ খাদ্যাভ্যাস গড়ে তুলতে হবে।,তাহলে কীভাবে এটা করা সম্ভব?,যতটা সম্ভব সবজি খান,বিভিন্ন ধরনের শাকসবজি, ফলমূল, বাদাম, শস্যজাতীয় খাবারে যে ফাইবার থাকে অন্ত্রের জীবাণুগুলো তা ভালোবাসে।,অন্ত্রের সুস্থতায় খাদ্য নির্বাচন করা জরুরি।,আমাদের অন্ত্রে রয়েছে কয়েক ট্রিলিয়ন জীবাণুর বসতি।,এই জীবাণুগুলো বেশ গুরুত্বপূর্ণ কেননা তারা নির্দিষ্ট কিছু পুষ্টিকর উপাদান হজম করতে সাহায্য করে।,প্রতিটি মাইক্রোবায়াল গ্রুপ একেক ধরণের খাবারের উপর কাজ করে।,তাই বিভিন্ন বৈচিত্র্যের খাবার অন্ত্রের স্বাস্থ্য উন্নত করে, যা আমাদের আরও সুস্থ হয়ে ওঠার সঙ্গে সম্পর্কিত।,শাক- সবজিতে প্রচুর পরিমানে ডায়েটারি ফাইবার, ভিটামিন, মিনারেল ও আয়রন থাকে। যেমন পালং শাক, ব্রকোলি। নিত্য দিনের খাদ্যতালিকায় এই ধরনের শাক সবজি থাকলে স্বাস্থ্য ভাল থাকে।,কলা আমাদের খুবই পরিচিত একটি ফল। এই ফলে রয়েছে পর্যাপ্ত ক্যালরি এবং পর্যাপ্ত পরিমাণে ফাইবার।,এছাড়া পেঁয়াজ, রসুন, বাঁধাকপিসহ ফাইবারসমৃদ্ধ খাবারও বেশি খাওয়ার পরামর্শ দেন বিশেষজ্ঞরা।,প্রচুর পরিমাণে ফাইবার ও শাকসবজি অন্ত্রের মাইক্রোবায়োমের স্বাস্থ্য ভাল রাখে।,তবে কারো কারো জন্য ফাইবারসমৃদ্ধ খাবার সংবেদনশীল হতে পারে।,সেজন্য খাদ্যাভ্যাসে পরিবর্তন আনার আগে অবশ্যই ডাক্তারের সঙ্গে পরামর্শ করে নিতে হবে।,ছবির উৎস, Getty Images,সুষম খাবার এবং শরীরচর্চা সুস্থ রাখে মানুষকে,হোল গ্রেইন ফুড বা শস্যজাতীয় খাবার,শস্যজাতীয় খাবারে থাকে প্রচুর পরিমাণে প্রয়োজনীয় পুষ্টি যেমন ফাইবার, অ্যান্টিঅক্সিডেন্ট ও অন্যান্য মাইক্রোনিউট্রিয়েন্ট।,শস্যে থাকা ফাইবার আমাদের অন্ত্রেরে স্বাস্থ্যের  জন্য প্রিবায়োটিকের কাজ করে।,এটা অন্ত্রে থাকা ভাল ব্যাকটেরিয়ার স্বাস্থ্য ভাল রাখে।,ব্রাউন রাইস, লাল আটা, ওটস ইত্যাদি খাবারগুলোতে থাকে পর্যাপ্ত ফাইবার।,এগুলো প্রতিদিনের খাদ্য তালিকায় রাখলে পেটের বিভিন্ন সমস্যা এবং কোষ্ঠকাঠিন্যের মতো সমস্যাও দূর হতে পারে বলে মত দেন বিশেষজ্ঞরা।,ফার্মেন্টেড ও প্রোবায়োটিক ফুড,দই, কম্বুচা, কিমচি, চিজ, ভিনেগার, পাউরুটি, কয়েক ধরনের আচার এগুলো হলো কয়েক ধরনের ফারমেন্টেড ফুড।,এই খাবারগুলোতে ভালো ব্যাকটেরিয়া থাকে।,এই ব্যাকটেরিয়া অন্ত্রের স্বাস্থ্য ভালো রাখে।,তাই নিয়মিত এ ধরনের খাবার খাওয়ার পরামর্শ দেন বিশেষজ্ঞরা।,তবে বেশি তেল দেওয়া আচার এবং উচ্চ চর্বিযুক্ত দুধের তৈরি দই পরিহার করতে বলেন বিশেষজ্ঞরা।,মূলত টকদই খাওয়ার পরামর্শ দেন তারা।,অতিরিক্ত প্রক্রিয়াজাত খাবার পরিহার করা,অন্ত্রের স্বাস্থ্য ঠিক রাখার জন্য বিশেষজ্ঞরা অতিরিক্ত প্রক্রিয়াজাত খাবার এড়িয়ে চলার পরামর্শ দেন।,কিংস কলেজ লন্ডনের অধ্যাপক টিম স্পেক্টর বলেন, অন্ত্রের মধ্যে থাকা বিভিন্ন প্রজাতির ব্যাকটেরিয়া কমিয়ে দিতে পারে।,এজন্য অতিরিক্ত প্রক্রিয়াজাত খাবার কম খাওয়ার পরামর্শ দেন তিনি, যার মধ্যে রয়েছে --,ছবির উৎস, Getty Images,বিভিন্ন গবেষণা প্রতিবেদনে দেখা গেছে, অতিরিক্ত প্রক্রিয়াজাত খাবারে ‘খারাপ জীবাণু’ থাকে যা অন্ত্রের স্বাস্থ্যে ক্ষতিকর প্রভাব ফেলতে পারে।,এছাড়া এমন খাবার গ্রহণের কারণে উচ্চ ফাইবারযুক্ত খাবারগুলোকে কেউ ডায়েট চার্টের বাইরে রেখে দিতে পারেন এমন আশঙ্কাও করেন বিশেষজ্ঞরা।,তারা আরও বলছেন, অতিরিক্ত প্রক্রিয়াজাত খাদ্যের গঠন, বা খাদ্যের ম্যাট্রিক্স, যান্ত্রিক বা রাসায়নিক প্রক্রিয়ার মাধ্যমে ব্যাহত হয় যা খাদ্যকে দ্রুত হজমযোগ্য করে তোলে।,ফলে এমন খাবার খেলে তা নিম্ন অন্ত্রে পৌঁছায় না, যা অন্ত্রের স্বাস্থ্যের জন্য ভালো নয়।,তবে এক্ষেত্রে আরও গবেষণার প্রয়োজন আছে বলে মনে করেন বিশেষজ্ঞরা।,রাতের খাবার ও সকালের নাস্তার সময়ের ব্যবধান অন্তত ১২ ঘণ্টা রাখার পরামর্শ দেন বিশেষজ্ঞরা।,একটা বড় ব্যবধানে সকাল ও রাতের খাবার গ্রহণ করা বা ইন্টারমিটেন্ট ফাস্টিং অন্ত্রের স্বাস্থ্যের জন্য উপকারী।,অধ্যাপক টিম স্পেক্টর তার বইয়ে লিখেছেন, “দেহঘড়ি বা সার্কাডিয়ান রিদমের অংশ হিসেবে প্রতিদিনই অন্ত্রের জীবাণুগুলোর বিশ্রাম প্রয়োজন, যা আমাদের অন্ত্রের স্বাস্থ্যের জন্য খুবই গুরুত্বপূর্ণ।”,এছাড়া অন্য কয়েকটি গবেষণায় দেখা গেছে যে রমজানে যারা রোজা রাখেন, তাদের অন্ত্রের উপকারী ব্যাকটেরিয়ার সংখ্যা বেড়ে যায় এবং মাইক্রোবায়াল বৈচিত্র্যও (মাইক্রোবায়োমে বিভিন্ন প্রজাতির ব্যাপক উপস্থিতি) বাড়ে।,তবে এ বিষয়েও আরও গবেষণা প্রয়োজন বলে উল্লেখ করছেন গবেষকরা।,পুষ্টিবিদ ডা. মেগান রসি'র মতে, রোগ প্রতিরোধ ক্ষমতা বাড়িয়ে তোলার পেছনে অন্ত্রের স্বাস্থ্য অত্যন্ত গুরুত্বপূর্ণ ভূমিকা পালন করে। কেননা আমাদের রোগ প্রতিরোধক কোষের ৭০ শতাংশ অন্ত্রের ভিতরে থাকে।,বেশ কয়েকটি গবেষণায় উঠে এসেছে যে গ্যাস্ট্রো-ইনটেস্টাইনাল বা পরিপাকতন্ত্রের সমস্যা সর্দি, কাশি, জ্বরের মতো সাধারণ রোগ হওয়ার আশঙ্কা বাড়িয়ে দেয়।,যারা সবসময় একই ধরনের খাবার খায় তাদের অন্ত্রের জীবাণুগুলো এতোটা সক্রিয় বা শক্তিশালী থাকেনা।,যদি অন্ত্রের সমস্যা বেশি দেখা দেয়, তাহলে আপনি কতটা মানসিক চাপে আছেন সেটা পরীক্ষা করা প্রয়োজন বলে মনে ডা. মেগান রসি।,আমাদের অন্ত্রের সঙ্গে মেজাজ যুক্ত থাকার পেছনে একটি সাধারণ কারণ হল, আমাদের পরিপাকতন্ত্রে আনুমানিক ৮০ থেকে ৯০ শতাংশ সেরোটোনিন উৎপন্ন হয়।,সেরোটোনিন এক ধরণের রাসায়নিক বার্তাবাহক যার সঙ্গে আমাদের পরিপাক ক্রিয়া থেকে শুরু করে মানসিক রোগ সংক্রান্ত শরীরের নানা কার্যক্রম জড়িত।,এক কথায় সেরোটোনিনের নিঃসরণের ওপর নির্ভর করে আমাদের মেজাজ ভাল থাকা, না থাকা।,এজন্য দৈনন্দিন খাদ্যতালিকায় ফাইবারসমৃদ্ধ পুষ্টিকর খাবার খাওয়ার পাশাপাশি নিয়মিত শরীরচর্চা খুবই প্রয়োজন।,এতে শরীরের আর্দ্রতা বজায় থাকে এবং অন্ত্রের স্বাস্থ্যও ভালো থাকে।,অন্ত্রের সমস্যা থাকলে অ্যালকোহল, ক্যাফেইন এবং মশলাযুক্ত খাবার খাওয়া থেকে বিরত থাকতে হবে।,কারণ এ ধরণের উপাদান অন্ত্রের সমস্যা আরও বাড়িয়ে দিতে পারে।,এছাড়া অন্ত্রের স্বাস্থ্য ভালো রাখতে ভালোভাবে ঘুমানোর চেষ্টা থাকতে হবে সবসময়।,এক গবেষণায় উঠে এসেছে যে, কেউ যদি ঘুমের ধরন পরিবর্তন করে দেহঘড়ির ছন্দ ব্যাহত করে তবে তার অন্ত্রের জীবাণুগুলির চক্রও বাধাগ্রস্ত হবে।,মনে রাখতে হবে, অন্ত্রের জীবাণুগুলোকে সুস্থ রাখতে তাদের সঙ্গে ভাল আচরণ করা জরুরি।"
একসাথে বেশি খাবার খেলে শরীরে কী ঘটে?,
রোজায় কীভাবে আপনার ত্বকের যত্ন নিবেন,"ছবির উৎস, DR MUNEEB SHAH,ড. মুনিব শাহ,রমজান হলো এক মাসের শারীরিক ত্যাগ আর আত্মিক পরিশুদ্ধতার মাস, যেখানে মুসলিম সম্প্রদায়ের মানুষ সূর্যোদয় থেকে সূর্যাস্ত পর্যন্ত সময়ে পানাহার থেকে বিরত থাকেন।,বিশ্বজুড়ে অসংখ্য মানুষ দুর্ভিক্ষ ও দারিদ্রের যে দুর্ভোগে থাকে সেটি অনুধাবনের একটি সুযোগ করে দেয় এই রোজা।,তবে পর্যাপ্ত পানি পান না করা, ঘুমের ব্যাঘাত হওয়া ও যথাযথ খাদ্য গ্রহণ না করার একটি প্রভাব পড়তে পারে শরীরে ও ত্বকে।,টিকটক ডার্মাটোলজিস্ট (চর্ম বিশেষজ্ঞ) দ্যা ডার্ম ডক্টর, যার অন্য পরিচয় হলো ড. মুনিব শাহ লোকজনকে উৎসাহিত করছেন রোজার মাসে ত্বকের অধিকতর যত্ন নেয়ার জন্য।,“আমার বড় হওয়ার সময়টিতে আমার খুব বেশি দক্ষিণ এশীয় ও মুসলিম বন্ধু ছিলো না যারা রোজা পালন করতো,” বিবিসি এশিয়ান নেটওয়ার্ককে বলছিলেন তিনি।,“তবে সামাজিক মাধ্যমের একটি চমৎকার বিষয় হলো আপনি যেখানেই থাকুন না কেন বিশ্বের অনেক লোকজন পাবেন যারা তাদের এসব অভিজ্ঞতা শেয়ার করছে”।,২০২০ সালে টিকটকে প্রথম পোস্ট করার পর থেকে মি. শাহ-র ফলোয়ার এখন পর্যন্ত এক কোটি সত্তর লাখ এবং এই প্লাটফর্মে ডার্মাটোলজিস্টদের মধ্যে তাকেই বেশি অনুসরণ করা হয়।,তিনি ত্বকের যত্নের মিথগুলোকে উন্মোচন করতে এবং এই মাস কীভাবে কিছু লোকের জন্য ইতিবাচক প্রভাব ফেলতে পারে সেটি প্রকাশ করতে চান।,“অনেকের ত্বকে সোয়ারিসিস ও ব্রণ আছে এবং কিছু গবেষণা বলছে রোজার সময়ে যারা উপবাস থাকবেন তাদের সোয়ারিসিসের মতো অবস্থা কিছুটা কমতে পারে,” বলছিলেন তিনি।,রোজায় ত্বকের যত্ন নেয়া নিয়ে মি. শাহের কয়েকটি পরামর্শ তুলে ধরা হলো।,পানাহার থেকে বিরত থাকলে ত্বক কিছু ময়েশ্চার হারাতে কিংবা কিছুটা পানিশূন্যতা দেখা দিতে পারে।,সে কারণে পানিশূন্যতা প্রতিরোধী উপাদান ব্যবহারের পরামর্শ দিয়েছেন মি. শাহ।,“দৈনিক পাঁচবার নামাজের সময় ও এর পরে মুখ ধোয়ার কারণে মুখ শুকিয়ে যেতে পারে,” বলছিলেন তিনি।,“মুখ ধোয়ার পর ময়েশ্চারের বিষয়টি নিশ্চিত করতে হবে। এটা খুবই গুরুত্বপূর্ণ। অন্যথায় এটা ত্বকের প্রদাহের কারণ হতে পারে”।,ড. শাহ'র ব্যাখ্যা অনুযায়ী কিছু মানুষ অভিযোগ করেন যে রোজার সময় তাদের ত্বকের অবস্থা খুব খারাপ হয়ে যায়। এর কারণ হলো রোজায় তাদের খাদ্য তালিকায় হুট করেই অনেক পরিবর্তন আসে।  এর মানে হলো রোজা শেষে ইফতারিতে আপনি কী খাচ্ছেন।,সূর্যাস্তের সময় এবং সূর্যোদয়ের আগে অনেক ভারী খাবার কিংবা খাদ্য তালিকায় পুষ্টিকর খাবার না থাকলে নেতিবাচক প্রভাব পড়তে পারে ত্বকে।,ড. শাহ অবশ্য লোকজনকে উৎসাহিত করেন, ইফতারিতে সেরকম খাবার খেতে, যেটা তারা পছন্দ করেন, কিন্তু অবশ্যই দেখে শুনে।,“ভাজা খাবারের সাথে ব্রণের সম্পর্ক নেই। কিন্তু অতিরিক্ত যে কোনো খাবার ত্বকের জন্য ক্ষতিকর হতে পারে”।,“আমি ইফতারিতে ভাজা খাবার খেতে পছন্দ করি কিন্তু অনেকেই দেখবেন যে এটা তাদের ত্বকের ক্ষতি করছে”।,ছবির উৎস, FARAH FERRERO,ফারাহ ফেরেরো,রোজার সময়ে খাবার ও ঘুমের প্যাটার্নে ব্যাপক পরিবর্তন আসে। সে কারণে দৈনন্দিন ত্বকের যত্নে রুটিনেও পরিবর্তন আনেন অনেকে।,কিন্তু ড. শাহ বলছেন, রোজাতেও আপনি ত্বকের যত্নে আপনার স্বাভাবিক উপাদানগুলোই ব্যবহার করতে পারেন।,“এটা কমন ভুল ধারণা যে রোজার সময় নিয়মিত ব্যবহৃত স্কিন কেয়ার উপাদান ব্যবহার করা যায় না,” বলছিলেন মি. শাহ।,“আমি মনে করি আপনি ক্ল্যাসিক ময়েশ্চার ও সানস্ক্রিন ক্রিম রোজাতেও ব্যবহার করতে পারেন”।,ড. শাহের মতোই কনটেন্ট ক্রিয়েটর ফারাহ ফেরেরোও তার অনুসারীদের জন্য সামাজিক মাধ্যমে ত্বকের যত্নের পরামর্শ দিয়ে থাকেন।,২৯ বছর বয়সী এই তরুণীর বিশ্বাস যে রোজার মাসে কোনটি ব্যবহার করবেন আর কোনটি করবেন না তা নিয়ে সামাজিক মাধ্যমে অনেক ভুল ধারণা আছে।,“অনেকে অ্যালকোহল উপাদান আছে এমন কোনো প্রডাক্ট রোজার সময় ব্যবহার করেন না।”,“টোনারে অ্যালকোহল থাকে তাই মুসলিম হিসেবে আমি এটি সেবন করছি না এবং এটা আমাকে নেশাগ্রস্তও করছে না। তাই এটা শুধু ত্বকে ব্যবহার করছি”।,ফারাহও বলছে রোজার সময় অতিরিক্ত পরিচ্ছন্নতার কথা।,“দুবার করে পরিষ্কার করা- অর্থাৎ প্রথমে মেকআপ তোলা এরপর আবার লোমকূপের গভীর থেকে পরিষ্কার করা”।,“অনেক সময় খুব অলস লাগলে আমি ওয়াইপ ব্যবহার করি। অনেক সময় সামাজিক মাধ্যমে এ নিয়ে নেতিবাচক প্রতিক্রিয়া পাই কারণ এটা আসলেই আপনার ত্বকের জন্য ভালো নয়,” তিনি বলছিলেন।,“কিন্তু যখন সারাদিনের কাজ থেকে বাসায় এসে রান্না করলাম। তখন আমি সবচেয়ে সহজে যা করা যায় তাই করতে চাই। এটা করাই যায়”।"
কলকাতাসহ পশ্চিমবঙ্গে তাপপ্রবাহের সতর্কতা,"ছবির উৎস, Getty Images,কলকাতাসহ পশ্চিমবঙ্গের অনেক জেলাতে জারি হয়েছে তাপপ্রবাহের সতর্কতা,ভারতের আবহাওয়া বিজ্ঞান দপ্তর এক সতর্কতা জারি করে বলেছে কলকাতাসহ পশ্চিমবঙ্গের বেশিরভাগ জেলাতেই আগামী পাঁচদিন তাপপ্রবাহ চলবে। এই সময়ে বৃষ্টি হওয়ার কোনও সম্ভাবনা নেই বলে জানিয়েছেন আবহাওয়াবিদরা।,বৃহস্পতিবার কলকাতায় সর্বোচ্চ তাপমাত্রা রেকর্ড করা হয়েছে ৩৯.৬ ডিগ্রি সেলসিয়াস।,বছরের এইসময়ে একটানা ১৫-১৬ দিন বৃষ্টি না হওয়া বেশ বিরল। এর ফলে কৃষিতেও যেমন প্রভাব পড়বে, তেমনই মানুষকে স্বাস্থ্য নিয়ে সচেতন হওয়ার সতর্কবার্তাও দিয়েছে আবহাওয়া বিজ্ঞান দপ্তর।,ছবির উৎস, Getty Images,তীব্র তাপপ্রবাহের মধ্যে বৃষ্টির দেখা নেই, তাই হাওড়া ব্রিজের পাশে গঙ্গায় দাপাদাপি শিশুদের,কলকাতার হাওয়া অফিস জানাচ্ছে বৃহস্পতিবার পূর্ব মেদিনীপুর এবং দক্ষিণ ২৪ পরগণা জেলা দুটিতে তাপপ্রবাহ তারা রেকর্ড করেছেন। সবচেয়ে বেশি তাপমাত্রা অবশ্য ছিল পশ্চিমাঞ্চলীয় জেলা বাঁকুড়ায়।,“কলকাতাসহ সব জেলার তাপমাত্রাই স্বাভাবিকের চাইতে তিন থেকে পাঁচ ডিগ্রি বেশি ছিল বৃহস্পতিবার। একই পরিস্থিতি চলবে এপ্রিল মাসের ১৭ তারিখ পর্যন্ত। এই সময়ের মধ্যে বৃষ্টি হওয়ার কোনও সম্ভাবনা নেই,” বিবিসি বাংলাকে জানাচ্ছিলেন আবহাওয়া বিজ্ঞান দপ্তরের পূর্বাঞ্চলীয় উপ মহা নির্দেশক সঞ্জীব ব্যানার্জী।,ছবির উৎস, Getty Images,তাপপ্রবাহ চলার সময়ে রাস্তায় বেরতে হলে  মাথা ঢেকে রাখার পরামর্শ দিচ্ছেন চিকিৎসকরা,মি. ব্যানার্জীর কথায়, “৪০ ডিগ্রি তাপমাত্রা এই অঞ্চলে হয়েই থাকে, তবে সেটা দেখা যায় এপ্রিলের শেষ দিকে। কিন্তু এবারের সেটা এ মাসের শুরু থেকেই দেখা যাচ্ছে। আবার সাধারণত: গাঙ্গেয় পশ্চিমবঙ্গে বছরের এই সময়ে তিন-চার দিন পরে একটা করে কালবৈশাখী ঝড়সহ বৃষ্টি হয়। এবারে আমরা দেখছি দক্ষিণের বাতাস একদমই নেই, আর উত্তর-পশ্চিমা উত্তপ্ত বাতাস বয়ে চলেছে এই অঞ্চলের ওপর দিয়ে। এর ফলে বাতাসে আর্দ্রতার পরিমাণ একদম কম।“,কলকাতা বা পশ্চিমবঙ্গে গরমকালে মানুষের শরীরে ঘাম হয়, যেটা উত্তর বা পশ্চিমাঞ্চলীয় রাজ্যগুলিতে দেখা যায় না। কিন্তু এবারে কলকাতাতেও শরীর থেকে ঘাম বেরুচ্ছে না, উল্টে জ্বালা ভাব অনুভূত হচ্ছে।,বেলা এগারোটা থেকে বিকেল চারটে পর্যন্ত জরুরি কাজ ছাড়া রোদে না বের হওয়ার পরামর্শ দিয়েছে কলকাতার হাওয়া অফিস। আর বাইরে বেরুতে হলে মাথায় ‘হ্যাট’ জাতীয় টুপি পড়া, প্রচুর পরিমাণে জল খাওয়ার পরামর্শও দেওয়া হয়েছে।,কৃষকদের উদ্দেশ্যে আবহাওয়া দপ্তর বলছে ফসলের ক্ষেতে বেশি করে জল দিতে হবে আর যদি ফসল কাটার সময় হয়ে আসে, তাহলে একটু আগেই তা কেটে ফেলা যেতে পারে। আবার গবাদি পশুদেরও বারবার স্নান করিয়ে দেওয়ার কথা বলেছে আবহাওয়া বিজ্ঞান দপ্তর।,ছবির উৎস, Getty Images,রাস্তায় মানুষ আর গাড়ি কম চলছে,সকালে মানুষ স্বাভাবিক কাজকর্ম করলেও দুপুরের দিকে রাস্তায় মানুষজন খুব কমই দেখা যাচ্ছে কলকাতা আর জেলা শহরগুলোতে।,কলকাতার এক মিনিবাস অপারেটর সুশান্ত দেবনাথ বলছিলেন, “আমাদের তো বাইরেই থাকতে হয় কাজের জন্য। দুপুরে যাত্রী কমে যাচ্ছে, তাই দুটো বাস চলছে আমাদের রুটে। আমরা সবাই চেষ্টা করছি সুযোগ পেলেই একটু গাছের ছায়ায় দাঁড়িয়ে জিরিয়ে নিতে। জল প্রচুর পরিমাণে খেতে হচ্ছে।“,আবার পশ্চিমাঞ্চলীয় শহর ঝাড়গ্রামের বাসিন্দা রোহিত রথ জানাচ্ছিলেন, “রাস্তায় মানুষ দেখা যাচ্ছে মোটামুটি সকাল ছটা থেকে বেলা এগারোটা পর্যন্ত। তারপর রাস্তা প্রায় ফাঁকা। ওই সময়ের মধ্যেই কাজকর্ম সেরে সবাই বাড়িতে ঢুকে পড়ছে। আর বাইরে বেরুলেই টুপি বা গামছা দিয়ে মাথা, কান, নাক ঢেকে বের হচ্ছে সবাই। ভিড় হচ্ছে ঠাণ্ডা পানীয়, ডাবের দোকান বা সরবতের দোকানগুলোতে।“,ছবির উৎস, Getty Images,যাঁদের কায়িক পরিশ্রম করতে হয়, তাদের কিছুটা বিশ্রাম নিয়ে কাজ করা উচিত,প্রচণ্ড গরমে সুস্থ থাকতে চিকিৎসকরা বেশ কিছু পরামর্শ দিচ্ছেন।,তারা বলছেন, গরমের জন্য শরীরে কোনও ধরনের অসুবিধা বুঝলেই ডাক্তারের কাছে যেতে। শিশু এবং বয়স্কদের জন্য বাড়তি সাবধানতা অবলম্বন করতে বলছেন তারা।,“নিয়মিত আবহাওয়ার পূর্বাভাসের দিকে নজর রাখুন, সেই অনুযায়ী নিজের কাজ সাজিয়ে নিন। বাইরে বের হতে হলে হাল্কা রঙের ঢিলেঢালা পোশাক পরুন, টুপি অথবা গামছা দিয়ে মাথা ঢেকে রাখতে হবে, সঙ্গে নিতে হবে ছাতাও,” জানাচ্ছেন আমরি হাসপাতালে ইন্টারনাল মেডিসিন ও ক্রিটিকাল কেয়ারের সিনিয়র কনসালটেন্ট ডা. শাশ্বতী সিনহা।,তিনি আরও বলছিলেন, “তৃষ্ণা না পেলও জল খেতে হবে, বাইরে বের হলে জল সঙ্গে রাখুন। হাল্কা খাবার আর ফল, লেবুর সরবত, ফলের রস বা লস্যি খেতে হবে এই সময়ে।“,শিশু আর বয়স্কদের বাড়ির বাইরে না বের হওয়াই ভাল, আর যারা কায়িক শ্রমের কাজ করেন, তাদেরও কিছুক্ষণ করে বিশ্রাম নিয়ে কাজ করার পরামর্শ দিচ্ছেন চিকিৎসকরা।,খোলা জায়গায় কাজ করেন যারা, যেমন নির্মাণ শ্রমিক, তারাও বিশ্রাম নিয়ে যাতে কাজ করেন, সেই উপদেশ যেমন চিকিৎসকরা দিচ্ছেন, তেমনই দিয়েছে আবহাওয়া বিজ্ঞান দপ্তরও।"
জাফরুল্লাহ চৌধুরীর যে উদ্যোগ ওষুধের দাম মানুষের নাগালের মধ্যে আনে ,"ছবির উৎস, Getty Images,১৯৮২ সালের ১২ই জুন ওষুধ নীতিটি অধ্যাদেশ আকারে অর্থাৎ আইন আকারে জারি হয়।,বাংলাদেশের প্রতিটি শ্রেণী-পেশার মানুষের স্বাস্থ্য সুরক্ষায় স্বল্পমূল্যে মানসম্মত ওষুধ পৌঁছে দেওয়ার লক্ষ্যে ১৯৮২ সালে প্রথমবারের মতো জাতীয় ওষুধ নীতি প্রণয়ন হয়, যার পেছনে বড় ভূমিকা রেখেছিলেন ডা. জাফরুল্লাহ চৌধুরী।,এই নীতির কারণে বাংলাদেশে ওষুধের দাম শুধু সাধারণ মানুষের নাগালের মধ্যেই আসেনি, বরং বিশ্বের ১৪৭টির মতো দেশে এখন ওষুধ রপ্তানি করছে বাংলাদেশ।,জাতীয় ওষুধ নীতি, ১৯৮২ সালের ১২ই জুন অধ্যাদেশ আকারে জারি হয়। তার আগ পর্যন্ত  ১৯৪০ সালের ওষুধ আইন এবং ১৯৪৬ সালের বেঙ্গল ওষুধ রুল এবং ১৯৭০ সালের বেঙ্গল ওষুধ রুল (সংশোধিত) চালু ছিল।,এর আগে সদ্য স্বাধীন হওয়া বাংলাদেশে চাহিদার শতকরা ৭০% এর বেশি ওষুধ বিভিন্ন দেশ থেকে আমদানি করতে হতো।,এ কারণে সাধারণ রোগের ওষুধ থেকে থেকে শুরু করে জীবন রক্ষাকারী ওষুধের দাম ছিল সাধারণ মানুষের নাগালের বাইরে। ওষুধ কেনা ছিল খুব কষ্টসাধ্য।,ওষুধ নীতির কারণে বাংলাদেশে স্থানীয়ভাবে ওষুধ উৎপাদন শুরু হয়, যার কারণে আমদানি নির্ভরতা কমে আসে। ফলে বাংলাদেশ ক্রমেই ওষুধের ক্ষেত্রে স্বনির্ভর হতে শুরু করে।,বাংলাদেশ মেডিকেল অ্যাসোসিয়েশনের সাবেক সভাপতি রশিদ-ই-মাহবুব বিবিসি বাংলাকে বলেন, জাতীয় ওষুধ নীতি প্রণয়নের আগে বাংলাদেশে কোন ওষুধ শিল্প ছিল না।,""আগে বহুজাতিক কোম্পানি থেকে অনেক দামে ওষুধ কিনতে হতো। এখন বাংলাদেশের কোম্পানিগুলো উৎপাদন করায় এবং সরকার জরুরি ওষুধের দাম নির্ধারণ করে দেয়ায় স্বাস্থ্যসেবা সবার জন্য সহজ হয়ে গিয়েছে,” বলেন অধ্যাপক মাহবুব।,এই খাতের সাথে সংশ্লিষ্টরা বলছেন, ওষুধ নীতি প্রণয়নের আগে বাংলাদেশে ১৭৮০টি ব্র্যান্ডের ওষুধ আমদানি করতো। নীতি প্রণয়নের পর ওষুধ আমদানির সংখ্যা ২২৫টিতে নেমে আসে।,দেশের সব শ্রেণী পেশার মানুষের স্বাস্থ্য সুরক্ষায় জরুরি ওষুধ সরবরাহ, বিশেষ করে দরিদ্র  মানুষের কাছে সুলভে কীভাবে ওষুধ পৌঁছানো যায়, সেটা নিয়ে চিন্তা ভাবনার এক পর্যায়ে ওষুধ নীতি প্রণয়নের বিষয়টি মাথায় আসে ডা. জাফরুল্লাহ চৌধুরীর।,তৎকালীন জাতীয় অধ্যাপক ডা. নুরুল ইসলাম এবং ডা. হুমায়ূর হাই এক্ষেত্রে অগ্রণী ভূমিকায় ছিলেন।,বাংলাদেশের এই ওষুধ নীতি তৎকালীন সময়ে বিশ্ব স্বাস্থ্য সংস্থাসহ দেশীয় ও আন্তর্জাতিক সংস্থায় ব্যাপকভাবে প্রশংসিত ও সমাদৃত হয়েছিল। ওষুধ নীতিটি  ২০০৫ সালে এবং ২০১৬ সালে নবায়ন হয়েছে।,ছবির উৎস, Getty Images,বাংলাদেশে স্থানীয়ভাবে ওষুধ উৎপাদনের পথ তৈরি হয়েছে।,জাতীয় ওষুধ নীতির সবচেয়ে বড় শক্তির জায়গাটি ছিল এটি বাংলাদেশে স্থানীয়ভাবে ওষুধ উৎপাদনের পথ তৈরি করে দিয়েছে।,আশির দশকের প্রথম দিকে বাংলাদেশের ওষুধ শিল্পের বাজারে বহুজাতিক কোম্পানিগুলোর আধিপত্য ছিল। তখন দেশে মোট ১১৬টি লাইসেন্সধারী ওষুধ উৎপাদনকারী কোম্পানি ছিল।,তাদের মধ্যে ৮টি বহুজাতিক কোম্পানি উৎপাদন করতো চাহিদার ৭০% ওষুধ। এগুলো ছিল বেশিরভাগ নন-এসেনশিয়াল ড্রাগ যেমন: অ্যান্টি অ্যালার্জি, অ্যান্টাসিড, ভিটামিন ইত্যাদি।,এছাড়া স্থানীয় কোম্পানিগুলোও বহুজাতিক কোম্পানির হয় কাজ করতো। জাতীয় ওষুধ নীতিতে বহুজাতিক কোম্পানিগুলোর এই আধিপত্যের অবসান হয় এবং তাদের জন্য এসব নন-এসেনশিয়াল ওষুধের উৎপাদন বাতিল করা হয়।,ধীরে ধীরে দেশীয় ওষুধ কোম্পানিগুলো আধুনিক প্রযুক্তি-সম্পন্ন বড় বড় কারখানা স্থাপন করতে থাকে। বাংলাদেশে বর্তমানে ২১৩টি ওষুধ শিল্প প্রতিষ্ঠান এখন ওষুধ তৈরি করছে।,বর্তমানে বাংলাদেশ স্থানীয় চাহিদার ৯৮% ওষুধ নিজেরাই উৎপাদন করতে পারছে বলে দাবি করছে ফার্মাসিউটিক্যাল কোম্পানিগুলো। এই নীতির প্রণয়নের আগে  চাহিদার মাত্র ৩০% ওষুধ উৎপাদিত হতো।,হেলথ কেয়ার ফার্মাসিউটিক্যালস-এর উপ ব্যবস্থাপনা পরিচালক মুহাম্মদ হালিমুজ্জামান বিবিসি বাংলাকে বলেন, জাতীয় ওষুধ নীতির কারণে বহুজাতিক কোম্পানিগুলোর তৈরি অপ্রয়োজনীয় ওষুধগুলো বাজার থেকে উঠে যায়। ওই পণ্যগুলো উৎপাদনের জন্য দেশীয় কোম্পানিগুলোকে উদ্বুদ্ধ করা হয়।,""আজ আমরা বাংলাদেশের ৯৮% ওষুধের চাহিদা পূরণ করতে পারছি। এটা সম্ভব হয়েছে জাতীয় ওষুধ নীতির কারণে,” বলেন মি. হালিমুজ্জামান।,পরিবর্তিত পরিস্থিতি মোকাবিলায় কিছু বহুজাতিক কোম্পানি সে সময় তাদের শেয়ার স্থানীয় শেয়ার হোল্ডারদের কাছে বিক্রি করে দেয়। এর ফলে অনেক বহুজাতিক ওষুধ কোম্পানি দেশীয় মালিকানাধীন প্রতিষ্ঠানে পরিণত হয়।,ছবির উৎস, Getty Images,বাংলাদেশে মানুষের মোট চিকিৎসা ব্যয়ের ৬৪.৬ শতাংশ শুধু ওষুধের জন্য ব্যয় হয়।,ওষুধ নীতি প্রণয়নের আগে ওষুধ ছিল প্রান্তিক মানুষের ক্রয়ক্ষমতার বাইরে।,কিন্তু এই ওষুধ নীতির ফলে, বাংলাদেশে স্থানীয়ভাবে ওষুধের উৎপাদন শুরু হওয়ায় ওষুধের দামও সব শ্রেণীর মানুষের নাগালের মধ্যে চলে আসে।,বিশেষ করে দেশীয় কোম্পানিগুলো প্রতিযোগিতামূলক দামে ওষুধের কাঁচামাল কিনতে শুরু করে। এতে ওষুধের উৎপাদন খরচ কমে যায় ফলে বাজারেও দাম কমে।,স্বাস্থ্য ও পরিবারকল্যাণ মন্ত্রণালয়ের স্বাস্থ্য অর্থনীতি ইউনিটের গবেষণা অনুযায়ী বাংলাদেশের মানুষের মোট চিকিৎসা ব্যয়ের ৬৪.৬ শতাংশ শুধু ওষুধের জন্য ব্যয় হয়।,অর্থাৎ বছরে স্বাস্থ্য ও চিকিৎসা খাতে মোট ১০০ টাকা খরচ করলে তার মধ্য থেকে ৬৫ টাকা চলে যায় ওষুধ কিনতে।,এ থেকেই ধারণা করা যায় ওষুধের ওপর বাংলাদেশের মানুষের স্বাস্থ্য সুরক্ষা কতোটা নির্ভর করছে।,জাতীয় ওষুধ নীতি প্রণয়নের আগে ওষুধের দামে কোন নিয়ন্ত্রণ ছিল না।,কিন্তু এই নীতিতে, ওষুধের দাম সরকারের ওষুধ প্রশাসনের মাধ্যমে নিয়ন্ত্রণ করার কথা বলা হয়েছে।  এখানে মূলত  উৎপাদনের খরচের সাথে সহনীয় মুনাফা যোগ করে দাম ঠিক করা হয়।,বাংলাদেশে বর্তমানে প্রাথমিক স্বাস্থ্যসেবার জন্য প্রয়োজনীয় ৪৫টি জরুরি ওষুধ ও এর কাঁচামালের দাম ফিক্সড বা নির্দিষ্ট থাকে।,ছবির উৎস, Getty Images,বাংলাদেশে আধুনিক ওষুধের মাথাপিছু ব্যবহার ছিল প্রতি বছর মাত্র এক মার্কিন ডলারের মতো,ওষুধ নীতি অনুযায়ী, ১৯৮২ সালের আগে বাংলাদেশের মানুষ বছরে মাথাপিছু মাত্র এক মার্কিন ডলারের ওষুধ ব্যবহার করতো। যা ছিল তুলনামূলক অনেক কম।,দেশটির লাখ লাখ মানুষের জন্য জীবন রক্ষাকারী ওষুধ অনেকটাই ছিল দুষ্প্রাপ্য।,সে সময় বাণিজ্যিক চাপে পড়ে বিপুল সংখ্যক অপ্রয়োজনীয় ওষুধ উৎপাদন ও বাজারজাত করা হতো।,এসব ওষুধের এক তৃতীয়াংশ ছিল অপ্রয়োজনীয় ও অকার্যকর। এরমধ্যে ছিল: নানা ধরণের টনিক, ভিটামিনের মিক্সচার, ঠান্ডা-কফের মিক্সচার, অ্যালকালাইজার, হজমি, প্যালিয়াটিভস, গ্রিপা ওয়াটার ইত্যাদি।,যেখানে কিনা স্বাস্থ্য সুরক্ষায় অতি প্রয়োজনীয় ওষুধগুলোর সরবরাহ ছিল চাহিদার চাইতে কম।,এমন অবস্থায় জাতীয় ওষুধ নীতিতে মূলত বাছাইকৃত কয়েকটি অতি প্রয়োজনীয় ওষুধের উৎপাদনকে গুরুত্ব দেয়া হয়। সেই সাথে বাজার থেকে সব ধরণের অপ্রয়োজনীয় ওষুধ সরিয়ে নেয়া হয়।,সে সময় লাইসেন্সপ্রাপ্ত চার হাজার ৩৪০টি ওষুধের মান মূল্যায়ন করে কোন কোন ওষুধ নিষিদ্ধ করা প্রয়োজন সেটির একটি তালিকা তৈরি করে সেগুলোর নিবন্ধন বাতিল করা হয় এবং বাজার থেকে তুলে দেয়া হয়।,জাতীয় ওষুধ নীতিতে, প্রাথমিক স্বাস্থ্যসেবার জন্য ১৫০টি জরুরি ওষুধ বাছাই করা হয়। এরমধ্যে ৪৫টি ওষুধ অতি জরুরি।,সেইসাথে ১০০টির মতো ওষুধ সেকেন্ডারি বা টারশিয়ারি পর্যায়ের স্বাস্থ্য সুরক্ষায় ব্যবহার হয়।,ছবির উৎস, Getty Images,জাতীয় ওষুধ নীতিতে ওষুধের উৎপাদন ও মান নিয়ন্ত্রণের পাশাপাশি সরবরাহের বিষয়টিকেও গুরুত্ব দেয়া হয়েছে। ওই নীতিতে প্রথমবারের মতো ওষুধ সরবরাহে প্রশাসনিক ও আইনগত সহায়তা দেয়ার কথা বলা হয়।,ওষুধ নীতিতে, শুধুমাত্র যোগ্যতাসম্পন্ন ফার্মাসিস্টের তত্ত্বাবধানে ওষুধের পাইকারি ও খুচরা বিক্রয়ের অনুমতি দেওয়া হয়েছে।,যত তাড়াতাড়ি সম্ভব থানা স্বাস্থ্য কমপ্লেক্স পর্যন্ত প্রতিটি সরকারি হাসপাতালে বেসরকারি ফার্মেসি স্থাপনের কথা বলা হয়েছে, যেখানে যোগ্যতাসম্পন্ন ফার্মাসিস্টদের মালিকানায় ও ব্যবস্থাপনায় এবং হাসপাতাল কর্তৃপক্ষের তত্ত্বাবধানে প্রয়োজনীয় ওষুধ সরবরাহ করা হবে।,এসব ফার্মেসিতে চিকিৎসকের প্রেসক্রিপশনের বিপরীতে সরকারের বেধে দেয়া মূল্যে ওষুধ বিক্রি করার নির্দেশনা দেয়া হয়েছে।,থানা পর্যায়ের পাইকারি ও খুচরা বিক্রেতাদের নজরদারিতে রাখতে স্থানীয় স্বাস্থ্য প্রশাসককে ওষুধ পরিদর্শকের  ক্ষমতা দেওয়া হয়েছে।,হেলথ কেয়ার ফার্মাসিউটিক্যালস এর উপ ব্যবস্থাপনা পরিচালক মুহাম্মদ হালিমুজ্জামান জানান, ""স্থানীয়ভাবে উৎপাদনের কারণে উৎপাদন থেকে সরবরাহের চ্যানেলটি সুসজ্জিত। যে কারণে আমরা সারাদেশের যে কোন কোনায়, যেকোন প্রয়োজনে আমরা দ্রুত পৌঁছে যেতে পারছি।"""
বাংলাদেশে জনস্বাস্থ্য আন্দোলনের পুরোধা 'গরীবের ডাক্তার' জাফরুল্লাহ চৌধুরীর প্রয়াণ,
জন্মনিয়ন্ত্রণের জন্য নারীরা কেন  মোবাইল ফোনের অ্যাপের দিকে ঝুঁকছে?,"ছবির উৎস, Getty Images,বলা হচ্ছে প্রাকৃতিক পদ্ধতি যদি সঠিকভাবে অনুসরণ করা হয় তাহলে তাহলে এটি ৯৯% কার্যকরী হতে পারে,উনিশ শ ষাটের দশকে জন্মনিয়ন্ত্রণ বড়ি বা পিল যখন প্রথম বাজারে আসে তখন এটিকে নারীর স্বাধীনতা ও শরীরের ওপর তার নিয়ন্ত্রণ প্রতিষ্ঠায় বড় ধরনের ঘটনা হিসেবে ধরে নেওয়া হয়েছিল।,এর পর থেকে ব্রিটেনের বেশিরভাগ নারী তাদের জীবনের কোনো না কোনো এক সময়ে হরমোনভিত্তিক জন্মনিরোধ পদ্ধতি বা হরমোনাল পিল ব্যবহার করেছেন। কিন্তু তাদের কেউ কেউ এখন বড়ি খাওয়া ছেড়ে দিয়ে প্রাকৃতিক পদ্ধতি অনুসরণের জন্য প্রযুক্তির দিকে ঝুঁকছেন।,ব্রিটেনে টেলিভিশন চ্যানেল আইটিভির অত্যন্ত পরিচিত মুখ মনটানা ব্রাউন। লাভ আইল্যান্ড নামের একটি শো-এর কারণে তিনি বেশ জনপ্রিয়তা অর্জন করেছেন।,সম্প্রতি তিনি জানিয়েছেন যে হরমোনভিত্তিক জন্মনিরোধ পদ্ধতির ব্যবহার ছেড়ে দেওয়ার দু’বছর পর তিনি মা হতে যাচ্ছেন।,ইনস্টাগ্রামে করা এক পোস্টে তিনি জানিয়েছেন যে মাসিকের হিসাব নিকাশ অনুসারে তিনি যৌন সম্পর্ক করে আসছিলেন। এই ধরনের পদ্ধতিকে বলা হয় প্রাকৃতিক জন্মনিয়ন্ত্রণ পদ্ধতি।,“এই পদ্ধতির কারণে আমি আমার মাসিক সম্পর্কে অনেক কিছু জানতে পারি, জানতে পারি বাচ্চা নিতে হলে কখন কী করতে হবে। শরীরের এই বিষয়টিতে আমি খুব অভ্যস্ত হয়ে পড়ি,” বলেন তিনি।,আসলে এই পোস্ট ছিল ন্যাচারাল সাইকেলস নামের একটি অ্যাপের বিজ্ঞাপন। এই পোস্টটির জন্য তাকে অর্থ দেওয়া হয়েছিল।,এই অ্যাপটি ২০১৩ সালে চালু করা হয় এবং বর্তমানে এর নিবন্ধিত ব্যবহারকারীর সংখ্যা প্রায় ২৫ লাখ।,যুক্তরাষ্ট্রের খাদ্য ও ওষুধ প্রশাসনও ২০১৮ সালে ন্যাচারাল সাইকেল অ্যাপটিকে ব্যবহারের জন্য অনুমোদন দেয়। জন্মনিয়ন্ত্রণের বিষয়ে এটিই প্রথম অ্যাপ যা কর্তৃপক্ষের অনুমোদন পেয়েছে।,অ্যাপটি যারা তৈরি করেছেন তারা বলছেন সন্তানধারণের জন্য একজন নারী কখন সবচেয়ে বেশি উর্বর থাকে এই অ্যাপটির অ্যালগরিদম তা নির্ধারণ করতে পারে।,শরীরের তাপমাত্রা পরিমাপ করে এটি করা হয়। তারা দাবি করছেন এই অ্যাপের সাফল্যের হার ৯৩ শতাংশ। জন্মনিয়ন্ত্রণ বড়ির স্বাভাবিক ব্যবহারেও একই ধরনের সাফল্য পাওয়া যায়।,এই অ্যাপটির পেছনে যে ধারণা কাজ করছে তা হলো - প্রচলিত জন্মনিয়ন্ত্রণ পদ্ধতির বিকল্প ব্যবস্থা তুলে ধরা। এই পদ্ধতিতে হিসাব নিকাশ করে বলে দেওয়া হয় একজন নারীর কখন অন্তঃসত্ত্বা হওয়ার সম্ভাবনা সবচেয়ে বেশি। অর্থাৎ তখন তিনি সবচেয়ে বেশি উর্বর থাকেন। এই বিষয়টি নির্ভর করে একেকজন নারীর ঋতুস্রাব সংক্রান্ত চক্রের ধরনের ওপর।,ছবির উৎস, Getty Images,মনটানা ব্রাউন সম্প্রতি জানিয়েছেন যে তিনি মা হতে চলেছেন,তবে এই অ্যাপের ব্যাপারে অভিযোগও উঠেছে। কোনো কোনো নারী বলেছেন যে অ্যাপটি ব্যবহার করেও তারা গর্ভবতী হয়ে পড়েছেন।,ন্যাচারাল সাইকেল অ্যাপের একজন মুখপাত্র বলেছেন: “সব ধরনের জন্মনিয়ন্ত্রণ পদ্ধতির ব্যাপারে একটা বিষয় গুরুত্বপূর্ণ যে পদ্ধতিটি সঠিকভাবে ব্যবহার করা হচ্ছে কি না। এর উপরেই কার্যকারিতা নির্ভর করে। গর্ভধারণ ঠেকাতে কোনো পদ্ধতিই শতভাগ সফল নয়, এমনকি সঠিক উপায়ে ব্যবহার করেও।”,তবে তিনি বলেন, “এর কার্যকারিতা অন্য যেকোনো সচেতনতামূলক পদ্ধতির চেয়ে বেশি।”,ব্রিটেনে জাতীয় স্বাস্থ্য সেবা ব্যবস্থা এনএইচএস কনডম ব্যবহারের ওপর জোর দিয়ে থাকে। এনএইচএস বলে এই পদ্ধতি যে শুধু গর্ভধারণ প্রতিরোধ করে তা নয়, এটি ব্যবহার করলে যৌন-বাহিত রোগ থেকেও সুরক্ষা পাওয়া যায়।,যুক্তরাজ্যে বিজ্ঞাপনের মানের ওপর নজর রাখে যে কর্তৃপক্ষ তারা ২০১৮ সালে ফেসবুকে ন্যাচারাল সাইকেল অ্যাপটির বিজ্ঞাপন নিষিদ্ধ করেছিল। কারণ ওই বিজ্ঞাপনে দাবি করা হয়েছিল যে অ্যাপটি “অত্যন্ত নির্ভুল”। কর্তৃপক্ষ তখন বিজ্ঞাপনটিকে বিভ্রান্তিকর বলে উল্লেখ করেছিল।,এ সত্ত্বেও ব্রিটেনের লাখ লাখ মানুষ এই অ্যাপটিকে ব্যবহার করে আসছে।,একজন নারীর কখন গর্ভধারণের সম্ভাবনা সবচেয়ে বেশি তা নির্ধারণের জন্য আরো কিছু অ্যাপ রয়েছে – ফ্লো এন্ড ক্লু। সারা বিশ্বে এই অ্যাপটিও লাখ লাখ মানুষ ব্যবহার করছে।,জন্মনিয়ন্ত্রণের জন্য প্রযুক্তি-নির্ভর এসব পদ্ধতির জনপ্রিয়তা বাড়ার পেছনে কারণ কী?,এপ্রিল ইন্সকিপ প্রায় এক দশক ধরে জন্মনিয়ন্ত্রণের প্রাকৃতিক পদ্ধতি অনুসরণ করছেন।,এর আগে তিনি হরমোনাল পিল ব্যবহার করতেন। এক পর্যায়ে তিনি সিদ্ধান্ত নেন যে এই পদ্ধতি তার জন্য উপযোগী নয়।,“বয়স বেড়ে যাওয়ার সাথে সাথে আমি বুঝতে পারি যে শরীরের ওপর পিলের অনেক প্রভাব পড়ছে। আমি অলস হয়ে গিয়েছিলাম। মেজাজ খিটখিটে হয়ে থাকতো, ত্বক ফেটে যেতে লাগল। তখন আমি এই অবস্থার আর অবনতি হতে দিতে চাইনি,” বলেন তিনি।,এপ্রিল সকালে তার শরীরের তাপমাত্রা মেপে সেটা মোবাইল ফোনের একটি অ্যাপে রেকর্ড করে রাখেন। প্রতিদিনের এই ভার্চুয়াল চার্ট দেখে তিনি জানতে পারেন কোন সময়ে তার গর্ভধারণের সম্ভাবনা সবচেয়ে বেশি এবং কখন সবচেয়ে কম থাকে।,“কোনো একটি অ্যাপের করা বিশ্লেষণের চেয়েও আমি পুরো চার্টটি দেখতে চাই। আমার আত্মবিশ্বাস আছে যে আমি আমার শরীরকে ভালো বুঝতে পারি এবং এই পদ্ধতি ব্যবহার করার ব্যাপারেও আমি স্বস্তিবোধ করি,” বলেন তিনি।,ছবির উৎস, April,এপ্রিল ১০ বছর ধরে শরীরের তাপমাত্রা পর্যবেক্ষণের মাধ্যমে প্রাকৃতিক পদ্ধতি অনুসরণ করছেন।,এপ্রিল বলেন এর মধ্যেও যদি তিনি অন্তঃসত্ত্বা হয়ে পড়েন, তাহলে এই পদ্ধতিকে দোষ দেবেন না। “কারণ সবকিছুর মধ্যেই ঝুঁকি আছে,” বলেন তিনি।,“আপনার যদি সন্দেহ থাকে, এবং আপনি এখন মা হতে না চান, তাহলে এই পদ্ধতির একটা ব্যাক-আপ রাখবেন। মনে রাখবেন কনডমও কিন্তু ১০০ ভাগ কার্যকরী নয়।”,এনএইচএসের মতে জন্মনিয়ন্ত্রণের বড়ির কারণে একজনের মানসিক অবস্থা ওঠানামা করতে পারে, বমি বমি ভাব, স্তনে হালকা ব্যথা এবং মাথা ব্যথাও হতে পারে।,তবে রক্ত জমাট বেঁধে যাওয়া কিম্বা সার্ভিক্যাল ক্যান্সার হওয়ার মতো বড় ধরনের পার্শ্বপ্রতিক্রিয়ার ঝুঁকি খুব কম।,আরেকজন নারী হেলেন প্রাকৃতিক পদ্ধতি ব্যবহার করছেন তিন বছর ধরে। এর আগে তিনি হরমোনাল বড়ি খেতেন। ৩০ বছর বয়সে তিনি পিল খাওয়া বন্ধ করে দেন।,তিনি বলেন, কয়েক বছর ধরে পিল খাওয়ার সময় তিনি দেখেছেন যে তার মনমেজাজের ওপর জন্মনিয়ন্ত্রণ বড়ির প্রভাব পড়ছে।,“তখনই আমি কোনো ধরনের পরিবর্তন হয় কি না তা দেখার জন্য হরমোনাল পদ্ধতি থেকে বের হয়ে আসার কথা চিন্তা করি। আমি খুব ভাল বোধ করতে থাকি। আমার মাসিক স্বাভাবিক অবস্থায় ফিরে আসতে দুই বছরের বেশি লাগেনি,” বলেন তিনি।,হেলেনের বয়স এখন ৩৩। অদূর ভবিষ্যতে তার মা হওয়ার কোনো পরিকল্পনা নেই। তবে তিনি মনে করেন অন্তঃসত্ত্বা হয়ে গেলে সেই পরিস্থিতি সামাল দেওয়ার মতো মানসিক ও অর্থনৈতিক স্থিতিশীলতা দুটোই তার ছিল।,তিনি বলেন, হরমোনাল বড়ি খাওয়া বন্ধ করে দেওয়ায় তিনি খুশি। তিনি জানতেন না যে তার শরীরের স্বাভাবিক অবস্থায় ফিরে আসতে এতো সময় লাগবে।,এখন তার ফোনের একটি অ্যাপের সাহায্যে তিনি তার মাসিকের ওপর নজর রাখেন। তিনি বলেন, “এই অ্যাপের সাহায্যে আমার মাসিক ও শরীরের বিষয়ে অনেক কিছু জানতে পেরেছি।”,“আমি বুঝতে পেরেছে শরীরে কী ধরনের পরিবর্তন ঘটে, কোনটা স্বাভাবিক এবং কোনটা অস্বাভাবিক।”,তেত্রিশ বছর বয়সী লরা যিনি ইতোমধ্যেই এক সন্তানের মা হয়েছেন, তিনি তার ১৭ থেকে ২৯ বছর বয়স পর্যন্ত হরমোনাল পিল ব্যবহার করেছেন। ২১ বছর বয়সে ছয় মাসের জন্য পিল খাওয়া বন্ধ করে দিয়েছিলেন। সেসময় তার মাসিক স্বাভাবিক অবস্থায় ফিরে আসেনি।,তিনি বলেন, “সেসময় আমার বয়স কম ছিল। বাচ্চা নেওয়ার ব্যাপারে আমি তখনও কিছু চিন্তা করিনি। আমার শরীরে পিলের কী ধরনের প্রভাব পড়ছে সেবিষয়েও আমি চিন্তা করিনি।”,লরা বলছেন, তিনি আবার মা হওয়ার কথা ভাবছেন না। একারণে তিনি প্রাকৃতিক পদ্ধতি ব্যবহার করছেন। এজন্য তিনিও ফোনে এসংক্রান্ত অ্যাপ ব্যবহার করেছেন, তবে তিনি প্রযুক্তির ওপরে সবকিছুর দায় ছেড়ে দেন নি।,“আমি আমার শরীরের দিকে নজর রেখেছি। আমি শরীরের কথা শুনেছি। বোঝার চেষ্টা করেছি কখন কী হচ্ছে। আপনি যদি মাসিকের ব্যাপারে জানতে পারেন তাহলে বুঝতে পারবেন যে আপনি উর্বরতার কোন পর্যায়ে আছেন,” বলেন তিনি।,লরা বলেন এই পদ্ধতি যদি ব্যর্থ হয় এবং তিনি অন্তঃসত্ত্বা হয়ে পড়েন, তার কাছে এটা অনাকাঙ্ক্ষিত গর্ভধারণের ঘটনা হবে না।,“দ্বিতীয় সন্তানের জন্য আমরা এখনও প্রস্তুত নই। কিন্তু সন্তান হচ্ছে আশীর্বাদ। যদি এরকম হয়েই যায়, আমরা খুশিই হবো যে আমি আবার মা হতে পারছি,” বলেন তিনি।,ছবির উৎস, Helen,হেলেন বলছেন পিল খাওয়া ছেড়ে দেওয়ার পর তার মাসিক স্বাভাবিক হতে দুবছর সময় লেগেছে,এনএইচএস বলছে, একজন নারী পিল খাওয়া বন্ধ করে দিলে তার মাসিক স্বাভাবিক অবস্থায় ফিরে আসতে কিছুটা সময় লাগতে পারে। ফিরে আসার পরেও সেটা অনিয়মিত হতে পারে।,কারণ পিলের মধ্যে রয়েছে হরমোন যা প্রত্যেক মাসে ডিম্বাণুর জন্মকে ঠেকিয়ে দেয়।,এনএইচএসের মতে পিরিয়ড স্বাভাবিক হতে তিন মাসের মতো সময় লাগতে পারে। “বড়ি খাওয়ার কারণে আপনি যে সন্তান জন্ম দেওয়ার ক্ষমতা হারিয়ে ফেলবেন তা নয়,” বলছে এনএইচএস।,“পিল খাওয়া বন্ধ করে দেওয়ার পরপরই আপনি গর্ভধারণ করতে পারবেন। সন্তান জন্ম দেওয়ার সক্ষমতার ব্যাপারে এটি কোনো সমস্যা তৈরি করে না। কিন্তু কিছু কিছু বিষয় সামনে চলে আসতে পারে যেসব সমস্যায় আপনি আগে থেকেই ভুগছিলেন, যেমন অনিয়মিত মাসিক।”,এনএইচএসের মতে প্রাকৃতিক পদ্ধতি অনুসরণকারী একজন নারীকে তার মাসিকের চক্রের সময় কী ধরনের লক্ষণ ও উপসর্গ দেখা যায় সেগুলো বুঝতে হবে।,এর মধ্যে রয়েছে এই চক্র কতদিন ধরে চলে সেটা দেখা, প্রতিদিনের তাপমাত্রা পরিমাপ করা এবং উর্বর সময়ে জরায়ুর মুখ থেকে পানির মতো যে পদার্থ বের হয়ে আসে তাতে কী ধরনের পরিবর্তন ঘটে সেসব বিষয়ের ওপর নজর রাখা।,এনএইচএস বলছে, এই বিষয়গুলোকে যদি নিয়মিত ও সঠিকভাবে অনুসরণ করা হয়, তাহলে এই পদ্ধতি ৯৯ শতাংশ কার্যকরী হতে পারে।,তবে এনএইচএসে যৌন স্বাস্থ্য বিষয়ক একজন চিকিৎসক এনাবেল সোয়েমিমো বলছেন, এই পদ্ধতি সবার জন্য উপযোগী নয়।,“আপনার লাইফ-স্টাইল যদি স্থিতিশীল না হয়, যদি সবসময় আপনার হাতের কাছে ক্যালেন্ডার, থার্মোমিটার না থাকে, আপনার ঘুমের ধরন যদি অনিয়মিত হয়, তাহলে এই পদ্ধতির ওপর নির্ভরতা কমে যাবে,” বলেন তিনি।,তিনি বলেন, যেসব নারীর মাসিক নিয়মিত নয়, যাদের পলিসিস্টিক ওভারি সিন্ড্রোম আছে অথবা যেসব নারী মাত্রই সন্তান জন্ম দিয়েছেন, তাদেরকে এই পদ্ধতি ব্যবহারের জন্য সুপারিশ করা হয় না।,ড. সোয়েমিমো বলছেন প্রাকৃতিক এই পদ্ধতি অনুসরণ করতে গিয়ে যেসব প্রযুক্তি ব্যবহার করা হচ্ছে সেগুলোর বিষয়েও তার কিছু উদ্বেগ রয়েছে।,ছবির উৎস, Getty Images,বিশেষজ্ঞরা বলছেন দীর্ঘ সময় ধরে পিল খেলে নারীর সন্তানধারনের ক্ষমতা নষ্ট হয়ে যায় এই ধারণার কোনো সত্যতা নেই,“আমরা যেসব অ্যাপ দেখতে পাই, সেগুলো সাবস্ক্রাইব করতে হয়, ফলে জন্মনিয়ন্ত্রণের এসব পদ্ধতি থেকে তারা মুনাফা অর্জন করে,” বলেন তিনি। “এজন্য তারা এগুলো আসলে যা তারচেয়েও বেশি কার্যকরী হিসেবে দেখাতে চায়।”,“তবে কিছু কিছু অগ্রগতি হয়েছে যার আসলেই সম্ভাবনা রয়েছে। কিন্তু সেগুলোর নির্ভরযোগ্য পরীক্ষা নিরীক্ষার আগেই বাজারে চলে আসছে। কারণ প্রস্তুতকারীদের দিক থেকে প্রচুর চাপ দেওয়া হচ্ছে বাজারে ছাড়ার জন্য।”,ড. সোয়েমিমো বলছেন হরমোনাল পিল ব্যবহার না করার ব্যাপারে নারীদের প্রভাবিত করতে বড় ধরনের ভূমিকা রেখেছে সোশাল মিডিয়া।,“টিকটকের জনপ্রিয়তা বৃদ্ধির সাথে সাথে লোকজনের মধ্যে বিভিন্ন তথ্য ছড়িয়ে পড়েছে যার কারণে তারা জন্মনিয়ন্ত্রণ পদ্ধতির পার্শ্বপ্রতিক্রিয়ার ব্যাপারে আরো বেশি উদ্বিগ্ন হয়ে পড়েছে,” বলেন তিনি।,তিনি বলেন, দীর্ঘ সময় ধরে হরমোনাল পদ্ধতি ব্যবহার করলে নারীর উর্বরতা নষ্ট হয়ে যায়- এই আশংকা অমূলক।,“কিন্তু মানুষ ভয় পাচ্ছে, কারণ লোকজন এখন দেরিতে সন্তান নিচ্ছে।”"
বিজ্ঞানীরা কেন মানুষের মাংসপেশি মহাকাশে পাঠাচ্ছেন?,
মাল্টিপল স্ক্লেরোসিসের নতুন ধরনের চিকিৎসা,
মারবার্গ ভাইরাস আক্রান্তদের অর্ধেকই মারা গেছে: বিশ্ব স্বাস্থ্য সংস্থা,"ছবির উৎস, Getty Images,সাম্প্রতিক বছরগুলোতে আফ্রিকার বিভিন্ন দেশে মারবার্গ ভাইরাসে আক্রান্ত হয়ে শত শত মানুষের মৃত্যু হয়েছে।,আফ্রিকার দেশ তানজানিয়ায় মারবার্গ ভাইরাস ছড়িয়ে পড়েছে। তানজানিয়ার উত্তর-পশ্চিমাঞ্চলে মারবার্গ ভাইরাসে আক্রান্ত হয়ে অন্তত পাঁচজনের মৃত্যুর খবর পাওয়া গেছে।,অত্যন্ত সংক্রামক এই ভাইরাসটি ইবোলার সমগোত্রীয়, যার লক্ষণগুলো হলো জ্বর, পেশিতে ব্যথা, ডায়রিয়া, বমি এবং  কখনও কখনও চরম রক্তক্ষরণ।,সাম্প্রতিক বছরগুলোতে আফ্রিকার বিভিন্ন দেশে এই ভাইরাসে আক্রান্ত হয়ে শত শত মানুষের মৃত্যু হয়েছে।,মারবার্গ ভাইরাস এর আগেও ছড়িয়েছে।,বিশ্ব স্বাস্থ্য সংস্থার তথ্য অনুযায়ী, এই ভাইরাসের সংক্রমিত রোগীদের অর্ধেকেরই মৃত্যু হয়েছে।,ভাইরাসটি প্রথম শনাক্ত হয় ১৯৬৭ সালে। জার্মানির মারবার্গ, ফ্রাঙ্কফুর্টে এবং সার্বিয়ার বেলগ্রেডে একসাথে ছড়িয়েছিল ওই ভাইরাস। প্রথমে ৩১ জনের দেহে ভাইরাসটি শনাক্ত হয় এবং সাতজনের মৃত্যু হয়।,উগান্ডা থেকে আমদানি করা আফ্রিকান সবুজ বানর ভাইরাসটির জীবাণু বহন করছিল।,তবে ভাইরাসটি তখন থেকে অন্যান্য প্রাণীর সাথে যুক্ত হয়েছে। শূকর ও বাদুড়ও ভাইরাসটি বহন করে।,যেসব মানুষ দীর্ঘ সময় ধরে গুহা এবং খনিতে কাজ করেছে যেখানে প্রচুর পরিমাণে বাদুড় থাকে, সেসব মানুষের মাধ্যমে এই ভাইরাসটি ছড়াতে পারে।,সাম্প্রতিক বছরগুলোতে মারবার্গ ভাইরাসের প্রাদুর্ভাব যেসব দেশে দেখা গেছে সেগুলো হলো –,এছাড়া অ্যাঙ্গোলায় ২০০৫ সালে মারবার্গ ভাইরাসের প্রাদুর্ভাবে তিনশোরো বেশি মানুষের প্রাণহানি হয়।,যদিও বিশ্বের বাকি দেশগুলোতে গত ৪০ বছরে মাত্র দুজনের মৃত্যু হয়েছে মারবার্গ ভাইরাসে- এর মধ্যে একজন ছিলেন ইউরোপের এবং আরেকজন যুক্তরাষ্ট্রের নাগরিক।,এই দুজনেই উগান্ডার গুহায় অভিযানে গিয়েছিলেন।,ছবির উৎস, Getty Images,আফ্রিকান সবুজ বানর থেকে ছড়াতে পারে মারবার্গ ভাইরাস।,তানজানিয়ার উত্তর-পশ্চিমাঞ্চলীয় কাগেরা অঞ্চলে পাঁচজনের মৃত্যু হয়েছে এই ভাইরাসের কারণে। আক্রান্ত তিনজন হাসপাতালে চিকিৎসাধীন এবং এই ভাইরাসের সান্নিধ্যে আরও ১৬১ জনকে খুঁজে বের করছে কর্তৃপক্ষ।,ফেব্রুয়ারিতে গিনিতে এই ভাইরাসের যে প্রাদুর্ভাব শুরু হয় তারই ধারাবাহিকতায় তানজানিয়ায় এই ভাইরাস শনাক্ত হয়েছে বলে মনে করা হচ্ছে। গিনিতে এই ভাইরাসে সংক্রমিত নয়জনের মধ্যে সাতজনেরই মৃত্যু হয়।,এছাড়া আরও ২০ জন রোগীর বিষয়েও অনুসন্ধান চালাচ্ছে বিশ্ব স্বাস্থ্য সংস্থ।,আরও যেসব দেশে মারবার্গ ভাইরাসের প্রাদুর্ভাব দেখা গেছে –,মারবার্গ ভাইরাসে আক্রান্ত হলে সাধারণত,তিনদিন পর এসব উপসর্গের সঙ্গে যুক্ত হয় –,অনেক সময় এই ভাইরাসে আক্রান্তদের শরীরের বিভিন্ন অংশ থেকে রক্তক্ষরণও হয়। প্রচুর পরিমাণে রক্তক্ষরণের কারণে আট থেকে নয় দিনের মধ্যেই মৃত্যু হতে পারে।,বিশ্ব স্বাস্থ্য সংস্থা বলছে, “এই ভাইরাসে আক্রান্তদের চেহারা দেখতে ‘ভূতের মতো’ টানা টানা লাগে, চোখকে গভীর স্থির মনে হয়, চেহারা থাকে অভিব্যক্তিহীন ও চরম অলসতায় আচ্ছন্ন”।,আফ্রিকান সবুজ বানর এবং শূকর এই ভাইরাসের জীবাণু বহন করে।,মিশরের রুসেট নামের এক ধরনের ফল খাওয়া বাদুড়ও ভাইরাসটি বহন করে। ফলখেকো বাদুড় মারবার্গ ভাইরাসের প্রধান বাহক।,মানবদেহে মারবার্গ ভাইরাস প্রাণী থেকে ছড়ায় এবং শরীরের তরলের মাধ্যমে এক দেহ থেকে আরেক দেহে সংক্রমিত হয়।,এমনকি আক্রান্তরা সুস্থ হওয়ার পরেও তাদের রক্তে বা বীর্যে পরবর্তী বেশ কয়েক মাস পর্যন্ত এই ভাইরাসের উপস্থিতি থাকতে পারে।,ছবির উৎস, Getty Images,ফলখেকো বাদুড় মারবার্গ ভাইরাসের প্রধান বাহক।,মারবার্গ ভাইরাসের কোনো চিকিৎসা নেই বা এখন পর্যন্ত কোনও ধরনের টিকা আবিষ্কার হয়নি।,ডাব্লিউএইচও বলছে, ব্লাড প্রডাক্টস, ড্রাগ ও ইমিউন থেরাপি তৈরি করা হচ্ছে।,চিকিৎসকেরা বলছেন,লক্ষণগুলো দেখা দিলে  প্রচুর পরিমাণে পানি পান করতে হবে এবং দ্রুত ডাক্তারের কাছে যেতে হবে।,লক্ষণগুলোর দ্রুত চিকিৎসা হলে রোগীর বেঁচে থাকার সম্ভাবনা বেড়ে যায়।,এছাড়া রক্ত প্রতিস্থাপনের জন্য ট্রান্সফিউশন ব্যবহার করেও চিকিৎসা দেওয়া যায়।,‘গাভি’ নামের একটি আন্তর্জাতিক স্বাস্থ্য সংস্থা বলছে , আফ্রিকার নাগরিকদের বন্যপ্রাণীর মাংস পরিহার করা উচিত।,ডব্লিউএইচও বলছে, এই ভাইরাস প্রাদুর্ভাবের অঞ্চলগুলোতে শূকরের সংস্পর্শ এড়িয়ে চলা উচিত।,ভাইরাসে আক্রান্ত পুরুষদের উপসর্গ শুরু হওয়ার এক বছর পর্যন্ত বা ভাইরাস শনাক্তের পরীক্ষায় দুইবার নেগেটিভ না আসা পর্যন্ত কনডম ব্যবহার করা উচিত।,যারা ভাইরাসে আক্রান্ত মরদেহ দাফন করেন - তাদের সংস্পর্শও এড়িয়ে চলা উচিত।"
