Blog Titles,Blog Content
এই প্রাণীটি থেকেই কি কোভিড মানুষের দেহে ঢুকেছিল?,"ছবির উৎস, PA Media,তিন বছরের পুরনো গবেষণার তথ্যের ওপর ভিত্তি করে বিজ্ঞানীরা বলছেন, চীনের উহানের বন্যপ্রাণী বাজারের রেকুন ডগ থেকে কোভিড-১৯ ভাইরাস ছড়িয়ে থাকতে পারে,বিজ্ঞানীদের একটি দল দাবি করেছেন, কীভাবে প্রথম কোভিড-১৯ ভাইরাস মানব শরীরে ছড়িয়ে পড়েছিল, তার ‘সবচেয়ে জোরালো প্রমাণ’ তারা খুঁজে পেয়েছেন।,এই শতাব্দীর সবচেয়ে ভয়াবহ ভাইরাসটি কীভাবে সারা বিশ্বে ছড়িয়েছিল, তা নিয়ে  নানারকম গবেষণা হয়েছে, যার মধ্যে পরস্পরবিরোধী তত্ত্ব রয়েছে, যার মধ্যে রাজনীতিও ঢুকে পড়েছে। যদিও সেসব থিওরির কোনোটিই চূড়ান্তভাবে প্রমাণিত বা অপ্রমাণিত হয়নি।,এসব জটিলতার মধ্যে নতুন এই গবেষণার তথ্যকে একটি মোড়বদলকারী ঘটনা বলে মনে করা হচ্ছে।,করোনা ভাইরাসের সম্ভাব্য উৎস হিসাবে একটি নির্দিষ্ট প্রাণী প্রজাতিকে লক্ষ্য করে সর্বশেষ এই গবেষণাটি করা হয়।,তিন বছর আগে উহানের হুয়ানান বন্যপ্রাণীর বাজার থেকে সংগ্রহ করা নমুনার ওপর ভিত্তি করে এসব বিশ্লেষণ করা হয়েছিল। শুরু থেকেই ধারণা করা হয়েছিল যে, ওই বাজার থেকেই ভাইরাসটি মানুষের মধ্যে ছড়িয়েছে।,গত ২০শে মার্চ এই গবেষণার ফলাফল একটি অনলাইন জার্নালে প্রকাশ করা হয়েছে।,যখন কোভিড একটি রহস্যময় রোগ হিসাবে বিজ্ঞানীদের কাছে পরিচিত ছিল, সেই ২০২০ সালের প্রথমদিকে ওই বাজার থেকে নমুনাগুলো সংগ্রহ করেছিল চীনের সেন্টার ফর ডিজিজ কন্ট্রোল (সিডিসি)।,সম্প্রতি সেসব নমুনার জেনেটিক তথ্য বের করা হয়েছে, যা সংক্ষিপ্ত এবং সার্বজনীন। সেসব তথ্য পর্যালোচনা করে বিজ্ঞানীদের একটি দল কোভিড-১৯  ভাইরাস বিস্তারের জন্য মধ্যবর্তী বাহক হিসাবে 'রেকুন ডগ' নামে একটি কুকুরজাতীয় প্রাণীকে শনাক্ত করেছেন, যেখানে থেকে ভাইরাসটি মানুষের মধ্যে ছড়িয়ে পড়ে।,গবেষকরা দেখতে পেয়েছেন, বাজারের যে জায়গা থেকে সংগ্রহ করা নমুনায় সার্স কোভ-২ ভাইরাস শনাক্ত হয়েছে এবং যেখানে বন্য স্তন্যপায়ী প্রাণী মাংসের জন্য বাজারে বিক্রি করা হচ্ছিল, - সেখানে এই রেকুন কুকুরের লালাও পাওয়া গেছে।,ছবির উৎস, Reuters,বিজ্ঞানীরা বলছেন, চীনের উহানের বাজারে বন্যপ্রাণী বিক্রি এবং কোভিড মহামারীর সঙ্গে ঘনিষ্ঠ সম্পর্ক দেখা গেছে,কিন্তু করোনাভাইরাসের  উৎস খোঁজার ব্যাপক অনুসন্ধান এবং দীর্ঘদিন আগেই সেই বাজারটি বন্ধ করে দেয়া, বিক্রির জন্য আনা প্রাণীগুলোকে মেরে ফেলার কারণে এই বিষয়ে একেবারে নিশ্চিত কোন প্রমাণ নেই।,তিন বছর আগে এই গবেষণাটি করা হলেও সেটার ফলাফল প্রকাশে এতো বেশি দেরি হওয়াকেও অনেক বিজ্ঞানী ‘কলঙ্কজনক’ বলে অভিহিত করেছেন।,'কোন গবেষণাগার থেকেই ভাইরাসটি ছড়িয়ে পড়েছিল' -  যুক্তরাষ্ট্রের কর্তৃপক্ষের মধ্যে এমন একটি তত্ত্ব  যখন জোরালো ভিত্তি পেতে শুরু করেছে, তেমন আভাসের মধ্যেই এই গবেষণার ফলাফল প্রকাশ করা হলো।,চীনের সরকার অবশ্য সেদেশের কোন বৈজ্ঞানিক গবেষণাগারে ভাইরাসটির জন্ম হয়েছিল বলে যে ধারণা করা হচ্ছে, তা জোরালোভাবে অস্বীকার করেছে।,কিন্তু যুক্তরাষ্ট্রের গোয়েন্দা সংস্থা এফবিআই এবং মার্কিন ডিপার্টমেন্ট অব এনার্জি ধারণা করছে যে, সেটা ‘হলেও হতে পারে’।,ভাইরাসের উৎপত্তি রহস্য নিয়ে তদন্ত করে যুক্তরাষ্ট্রের বিভিন্ন বিভাগ ও সংস্থা ভিন্ন ভিন্ন সিদ্ধান্ত নিয়েছে। তবে পহেলা মার্চ এফবিআইয়ের পরিচালক চীনের বিরুদ্ধে অভিযোগ করেছেন যে, তারা তদন্তে ‘বিভ্রান্তি এবং অস্পষ্টতা’ তৈরি করার জন্য সর্বোচ্চ চেষ্টা করেছে। সেই সঙ্গে তিনি বলেছেন, চীনের কোন গবেষণাগার থেকে ভাইরাসটির বিস্তার তত্ত্বের ব্যাপারে অনেকদিন ধরেই এফবিআই নিশ্চিত ছিল।,কিন্তু সেটা জানার পরেও কেন এফবিআই এসব তথ্য প্রকাশ করেনি, তা নিয়ে হতাশা প্রকাশ করেছেন কোন কোন বিজ্ঞানী।,কোভিড-১৯ ভাইরাসের উৎস অনুসন্ধানে তিন বছর ধরে যারা কাজ করেছেন, এমন কয়েকজন বিজ্ঞানীর সঙ্গে কথা বলেছে বিবিসি। তারা বিশ্বাস করেন, কীভাবে ভাইরাসটি ছড়িয়ে পড়েছিল, এই নতুন গবেষণা তা বোঝার জন্য সবচেয়ে কাছাকাছি থিওরি বা তত্ত্ব হতে পারে।,সেই সঙ্গে চীন ও পশ্চিমা দেশগুলোর মধ্যে যে বিভেদ তৈরি হয়েছে, তা রহস্য সমাধানের বৈজ্ঞানিক প্রচেষ্টাকে বাধাগ্রস্ত করছে।,ছবির উৎস, WOROBEY ET AL,চীনের উহানের হুনানান বাজারে জীবন্ত বন্যপ্রাণী বিক্রি করা হতো,চীনে বন্যপ্রাণী বাজার থেকে সংগ্রহ করা নমুনাগুলোর জিনগত বিশ্লেষণ করে দেখেছেন প্যারিসের ইকোলজি অ্যান্ড এনভায়রনমেন্টাল সায়েন্সেস ইন্সটিটিউটের সিনিয়র গবেষক ড. ফ্লোরেন্স ডেবারে।,তিনি বিবিসি ওয়ার্ল্ড সার্ভিসের সায়েন্স ইন অ্যাকশন প্রোগ্রামকে বলেছেন, যখন তিনি প্রথম জানতে পারেন যে, এই ধরনের কিছু তথ্য রয়েছে, সেটা পাওয়ার জন্য তিনি পাগলের মতো হয়ে গিয়েছিলেন।,বিজ্ঞানীদের এই ধরনের তথ্য শেয়ার করার প্লাটফর্ম- জিআইএসএআইডি নামের একটি জেনেটিক তথ্যভাণ্ডারে এসব জেনেটিক কোড পাওয়ার এবং ডাউনলোড করে নেয়ার পর তিনি এবং তার সহকর্মীরা বিশ্লেষণ করতে শুরু করেন যে, চীনের ওই বাজারে ভাইরাসের স্থান থেকে সংগ্রহ করা নমুনার সঙ্গে কোন জাতীয় প্রাণীর নমুনার মিল রয়েছে।,‘’আমরা কম্পিউটার স্ক্রিনে যেসব ফলাফল পেয়েছি, তা হলো, রেকুন কুকুর, রেকুন কুকুর, রেকুন কুকুর, রেকুন কুকুর,’’ তিনি বলছেন।,রেকুন ডগ হচ্ছে এমন একটি ছোট আকারের কুকুর-সদৃশ প্রাণী, যার সঙ্গে শিয়ালেরও অনেক মিল আছে। পূর্ব এশিয়ার চীন, জাপান, উত্তর ও দক্ষিণ কোরিয়া এবং ইউরোপের বেশ কিছু অঞ্চলে এ প্রাণীটির আবাসস্থল রয়েছে।,ড. ডেবারে ব্যাখ্যা করছেন, ‘’সুতরাং আমরা একই জায়গায় একই সঙ্গে ভাইরাস এবং (বাহক) প্রাণী খুঁজে পেয়েছি,’’।,‘’এর মানে এই না যে, ওই কুকুরগুলো সংক্রমিত হয়েছিল। কিন্তু এ পর্যন্ত আমরা যত ব্যাখ্যা পেয়েছি, তার মধ্যে এটাই সবচেয়ে যুক্তিসঙ্গত ব্যাখ্যা,’’ তিনি বলছেন।,এই গবেষণার সঙ্গে জড়িত সিডনি বিশ্ববিদ্যালয়ের অধ্যাপক এডি হোমসের মতে, ভাইরাসটি কীভাবে প্রাণী থেকে মানুষের মধ্যে এসেছে, এটাই তার সবচেয়ে ভালো প্রমাণ।,প্রফেসর হোমস বিবিসিকে বলছেন, ‘’আমরা আর কখনোই সেই বাহক প্রাণীটিকে খুঁজে পাবো না, কারণ সেটি (তথ্যপ্রমাণ) হারিয়ে গেছে।‘’,‘’কিন্তু এই  পুরো ব্যাপারটি অসাধারণ যে, জেনেটিক তথ্যের মাধ্যমে সেটাকে খুঁজে পাওয়া গেছে- আর এর মাধ্যমে শুধু সেটা কোন প্রজাতি তাই নয়, তারা বাজারের ঠিক কোন জায়গায় ছিল, সেটাও আমরা জানতে পারছি,‘’ তিনি বিবিসিকে বলেছেন।,ছবির উৎস, Getty Images,কোভিড মহামারীতে বিশ্বব্যাপি লক্ষ লক্ষ লোকের মৃত্যু হয়েছে।,সর্বশেষ এই গবেষণায় পাওয়া নতুন তথ্যগুলো কোভিড মহামারীর উৎস সম্পর্কে আরও জানতে বা গবেষণা করতে মূল ভূমিকা রাখতে পারে। কিন্তু বিজ্ঞানীরা আশঙ্কা করছেন, সেই গবেষণা এগিয়ে নিয়ে যাওয়া জটিল হবে।,রটারডামের ইরাসমাস ইউনিভার্সিটিরই অধ্যাপক মেরিয়ন কুপম্যানস বিশ্ব স্বাস্থ্য সংস্থার তদন্তকারী দলের সদস্য ছিলেন, যারার ২০২০ সালে উহানে গিয়েছিল।,তিনি ব্যাখ্যা করে বলছেন, ‘’নতুন গবেষণায় এসব প্রাণীর অবস্থান নির্দিষ্ট স্টল বা দোকানে থাকার বিষয়টি চিহ্নিত করে দিয়েছে। সেখানে বিক্রি করা প্রাণী গুলোয় কোথা থেকে এসেছে, তা আপনি পরীক্ষা করে দেখতে পারেন।‘’,‘’কিন্তু এটা যদি অবৈধ বিক্রির অংশ হয়ে থাকে, তাহলে প্রশ্ন হলো যে, আপনি সেসব তথ্য আর খুঁজে পাবেন কিনা।‘’,যেসব খামারে এসব প্রাণী বড় করা হয়েছে, সেখানেও জৈবিক প্রমাণ থাকতে পারে। গবেষকরা যদি সেসব খামারের প্রাণীতে অ্যান্টিবডি দেখতে পান, যা প্রমাণ করে যে, এসব প্রাণী সার্স কোভ-২ ভাইরাসে আক্রান্ত হয়েছিল। সেটাও গবেষকদের আরেকটি সূত্র দিতে পারে।,জেনেটিক এসব তথ্য গবেষণার বা তদন্তের ক্ষেত্র অনেক কমিয়ে আনতে পারে।,তবে অধ্যাপক হোমস বলছেন, কোন প্রাণীর মধ্যে আসল ভাইরাসটি খুঁজে বের করা বেশ কঠিন একটা কাজ হবে।,মহামারী কীভাবে শুরু হয়েছি, সেই উত্তর পাওয়া যাবে?,এই গবেষণায় সেটা অবশ্যই নিশ্চিতভাবে বলা যায়নি। হয়তো এটা এমন একটা উত্তর, যা কোনদিনই জানা যাবে না।,সেই উত্তর খোঁজার কাজটি এখন ব্যাপকভাবে রাজনৈতিক এবং বিষাক্ত হয়ে উঠেছে।,এই গবেষণায় যদিও আগের তত্ত্বকেই জোরালো করে তুলছে যে, ভাইরাসটি বন্য প্রাণী থেকে উদ্ভূত হয় এবং উহানের বাজারেই তা প্রাণী থেকে মানুষের মধ্যে ছড়িয়ে পড়েছিল।,কিন্তু আরেকটি থিওরিতে বলা হচ্ছে যে, উহান ইন্সটিটিউট অফ ভাইরোলজির একটি গবেষণাগার থেকে ভাইরাসটি ছড়িয়ে পড়েছিল।,যুক্তরাষ্ট্রের ডিপার্টমেন্ট অব এনার্জির গোয়েন্দা মূল্যায়ন এবং মহামারীর উৎস সম্পর্কে রিপাবলিকান নেতৃত্বাধীন শুনানির পর এফবিআইয়ের পদক্ষেপের কারণে দ্বিতীয় থিওরিটি শিরোনাম হয়ে উঠেছে।,বিবিসির সায়েন্স ইন অ্যাকশনের সাথে একটি সাক্ষাৎকারে অধ্যাপক হোমস এর আগের একটি গবেষণার ফলাফলের দিকে গুরুত্বারোপ করেছেন।,‘’মহামারীটি বাজার থেকেই ছড়াতে শুরু করেছিল। এখন আমরা বুঝতে পারছি যে, কেন মূল প্রাণীগুলো সেখানে ছিল।‘’,‘’উহানের গবেষণাগারের আশপাশ থেকে মহামারীর সূত্রপাত হয়নি, সেটা ৩০ কিলোমিটার দূরে ছিল। প্রথমদিকে গবেষণাগারের আশেপাশে সংক্রমণেরও কোন তথ্য পাওয়া যায়নি,‘’ তিনি বলছেন।,সার্স কোভ-টু ভাইরাস,এসব মূল্যবান তথ্য প্রকাশে তিন বছরের বেশি সময় ধরে বিলম্ব করায় চীনের সেন্টার ফর ডিজিজ কন্ট্রোলের (সিডিসি) প্রতি ক্ষোভ ও হতাশাও প্রকাশ করেছেন বিজ্ঞানীরা।,‘’এসব তথ্য তিন বছরের পুরনো- এতদিন ধরে সেটা প্রকাশ না করা একটা বড় ধরনের লজ্জাজনক ব্যাপার,’’ বলছেন অধ্যাপক হোমস।,জিআইএসএআইডি তথ্যভাণ্ডারে এসব তথ্য আপলোড করা হয়েছিল এই বছরের জানুয়ারি মাসে। কিন্তু কেউ সেটা লক্ষ্য করেনি।,ধারণা করা হয় যে, এসব তথ্যের ওপর ভিত্তি করে চীনের সিডিসির গবেষকদের তৈরি করা একটি গবেষণার সহায়তা নথিপত্র হিসাবে এটা আপলোড করা হয়েছিল। (বৈজ্ঞানিক গবেষণা প্রকাশের জন্য এ ধরনের ব্যাকগ্রাউন্ড তথ্য অন্যতম পূর্বশর্ত হিসাবে বিবেচিত হয়।),কিন্তু কিছুক্ষণ পরেই চীনা গবেষকরা জানতে পারেন যে, অন্যরা তথ্যটি দেখতে পেয়েছে। এরপর সেসব তথ্য আবার লুকিয়ে ফেলা হয়।,বিশ্ব স্বাস্থ্য সংস্থার মহাপরিচালক টেড্রোস গেব্রেইয়েসুস গত ১৭ই মার্চ একটি সংবাদ সম্মেলনে বলেছেন, ‘’(মহামারী উৎস) রহস্যের উত্তরের কাছাকাছি যাওয়ার জন্য প্রতিটি তথ্যই গুরুত্বপূর্ণ’’ এবং ‘’কোভিড-১৯ এর উৎস সম্পর্কিত যেকোনো গবেষণার প্রতিটি তথ্য অবিলম্বে আন্তর্জাতিক সম্প্রদায়ের সঙ্গে ভাগাভাগি করা উচিত।‘’,‘’আমাদের রাজনীতির বাইরে যেতে হবে এবং বিশুদ্ধ বিজ্ঞানের চর্চা করতে হবে, ‘’ তিনি বলেছেন।,মি. ঘেব্রেইয়েসাস আরও বলেছেন, ‘’বন্যপ্রাণী থেকে মানুষের শরীরে ভাইরাস আসে- এটা আমাদের সেই বিবর্তনের ইতিহাস থেকেই একটি প্রচলিত সত্য। এখানে আমরা যেটা করতে পারি, তা হলো এই বন্যপ্রাণী থেকে নিজেদের আলাদা করে রাখা এবং আরও ভালো নজরদারি করা।‘’,‘’কারণ এটি আবারও ঘটবে।‘’"
ডাউন সিন্ড্রোম: সন্তানকে রেখেই চলে গেলেন বাবা,
যেভাবে ৬০০০ ছাত্রীকে জরায়ুমুখ ক্যান্সারের ভেজাল টিকা দিলো প্রতারক চক্র,"ছবির উৎস, Getty Images,পুলিশ বলছে,  জরায়ুর মুখের ক্যান্সারের টিকা বলে যা বিক্রি করা হচ্ছিলো তাতে ভেজাল আছে।,বাংলাদেশে হেপাটাইটিস-বি ভাইরাসের টিকা দিয়ে জরায়ুমুখের ক্যান্সারের টিকা বানিয়ে বিক্রি করার অভিযোগে ৫ জনকে আটক করেছে পুলিশের গোয়েন্দা বিভাগ।,বৃহস্পতিবার বিকেলে এক সংবাদ সম্মেলনে ঢাকা মেট্রোপলিটন পুলিশের গোয়েন্দা শাখার প্রধান হারুন অর রশীদ জানান, নকল টিকা প্রস্তুত ও বাজারজাতকারী চক্রটির সদস্যদের আটক ছাড়াও নকল টিকা তৈরির বেশ কিছু সরঞ্জাম উদ্ধার করা হয়। যার মধ্যে রয়েছে হেপাটাইটিস-বি টিকা, নকল টিকা তৈরির মেশিন এবং কয়েকটি মোটর যান।,মি. রশীদ জানান, জরায়ু মুখের ক্যান্সারের টিকা হিসেবে পরিচিত সারভারিক্স গত তিন বছর ধরে বাংলাদেশে আমদানি করা হয় না। বাংলাদেশে এটির আমদানি নিষিদ্ধ।,যে টিকাটি জরায়ুর মুখের ক্যান্সারের টিকা বলে বিক্রি করা হচ্ছিলো সেটি আসলে এই ক্যান্সারের টিকা নয়। বরং সেটি হেপাটাইটিস-বি টিকার সামান্য অংশ দিয়ে অবৈধভাবে তৈরি করা হতো।,তিনি বলেন, “যারা গ্রেফতার হয়েছে তারা স্বীকার করেছে যে তারা প্রতারণা করেছে।”,তবে এই চক্রটির সাথে আরো কারা জড়িত সেটি এ বিষয়ে আরো তদন্ত শেষে বলা যাবে বলে সংবাদ সম্মেলনে জানানো হয়।,ছবির উৎস, Getty Images,দেশে নকল ওষুধ নিয়ন্ত্রণে কঠোর আইন রয়েছে,সংবাদ সম্মেলনে মি. রশীদ বলেন, এই চক্রের একজন ভারত থেকে অবৈধভাবে হেপাটাইটিস-বি টিকা বাংলাদেশে আনতো এবং সেটি সে তার নিজের বাড়িতে মজুদ করতো। ভারত থেকে আনার সময় এটির দাম পড়তো ৩৫০ টাকা করে।,পরে তার বাড়ি থেকে এই টিকা নিয়ে যাওয়া হতো কেরানীগঞ্জের একটি কারখানায়। সেখানে হেপাটাইটিস-বি টিকার শিশি ভেঙ্গেে সেটি দিয়ে জরায়ু মুখের ক্যান্সারের টিকা সারভারিক্সের নকল তৈরি করা হতো।,হেপাটাইটিস-বি এর একটি টিকা থেকে তৈরি করা হতো ১০টি জরায়ু মুখের ক্যান্সারের নকল টিকা। যার প্রত্যেকটি বিক্রি করা হতো ২৫০০ টাকা করে।,কেরানীগঞ্জের কারখানা নকল টিকা তৈরির পর সেটি এই চক্রের বাকি চার সদস্য বাজারজাত করতো।,বেশিরভাগ ক্ষেত্রে এই চক্রটি ঢাকা ও গাজীপুরের বিভিন্ন শিক্ষা প্রতিষ্ঠানে প্রচারণার মাধ্যমে নকল টিকাদান কর্মসূচী পরিচালনা করতো। গত দুই বছর ধরে বিভিন্ন শিক্ষা প্রতিষ্ঠানে এ ধরণের প্রচারণা করেছে তারা। যার মাধ্যমে প্রায় ৬ হাজার মেয়ে শিক্ষার্থীকে এই নকল টিকা দিয়েছে তারা।,এছাড়া বিভিন্ন ওষুধ ব্যবসায়ীর কাছেও নকল এই সারভারিক্স টিকা বিক্রি করতো চক্রটি। এই চক্রের সাথে জড়িত আরো কয়েক জনের নাম জানতে পারার কথা জানিয়েছে পুলিশ।,নকল টিকা বাজারজাতকরণের সাথে কমপক্ষে তিনটি প্রতিষ্ঠানের সংশ্লিষ্টতা পাওয়া গেছে বলে জানিয়েছে গোয়েন্দা পুলিশ।,ছবির উৎস, Getty Images,বাংলাদেশে মোট চাহিদার প্রায় ৯৭ শতাংশ ওষুধ দেশেই উৎপাদিত হচ্ছে।,নকল এবং ভেজাল ঔষধ বিক্রির বিরুদ্ধে বাংলাদেশের আইনে কঠোর সাজার বিধান আছে।,ওষুধ আমদানির ক্ষেত্রে বিদেশে উৎপাদিত ও বাংলাদেশে নিবন্ধিত ওষুধ, লাইসেন্সিং কর্তৃপক্ষের অনুমতি সাপেক্ষে আমদানি করার কথা বলা হয়েছে সরকারের নীতিমালায়।,এছাড়া ভেজাল ও নকল ওষুধ উৎপাদন ও বাজারজাতকরণ বন্ধে এ সম্পর্কিত নতুন একটি আইনের খসড়া এরইমধ্যে মন্ত্রিপরিষদে পাস করা হয়েছে।,গত ৬ই ফেব্রুয়ারি ওষুধ ও কসমেটিক আইন- ২০২৩ এর যে খসড়া অনুমোদন করা হয়েছে সেখানে নকল ও ভেজাল ওষুধের সাথে সংশ্লিষ্টদের কঠোর শাস্তির কথা বলা হয়েছে।,এই খসড়া আইন অনুযায়ী, অসৎ উদ্দেশ্যে ওষুধের কৃত্রিম সংকট তৈরি, নকল ওষুধ উৎপাদন ও তা জেনে বিক্রি করা, মজুদ বা প্রদর্শন এবং সরকারি ওষুধ বিক্রি বা মজুদ করলে ১০ বছর পর্যন্ত সশ্রম কারানণ্ড বা ১০ লাখ টাকা পর্যন্ত জরিমানার বিধান রাখা হয়েছে।,এছাড়া এই আইন অনুযায়ী, এই সংশ্লিষ্ট অপরাধের সাথে জড়িত থাকলে সর্বোচ্চ যাবজ্জীবন কারাদণ্ডও হতে পারে।,জনস্বাস্থ্য বিশেষজ্ঞ এবং বাংলাদেশের জাতীয় রোগতত্ত্ব, রোগনিয়ন্ত্রণ ও গবেষণা সংস্থার উপদেষ্টা মোশতাক হোসেন বলেন, দেশে নকল ও ভেজাল ওষুধ নিয়ন্ত্রণে কঠোর আইনি বিধিমালা রয়েছে।,তিনি বলেন, বাংলাদেশে ওষুধ বিষয়ক যেসব আইন ও নীতিমালা রয়েছে সেগুলো বিশ্ব স্বাস্থ্য সংস্থার মতো আন্তর্জাতিক সংস্থাগুলোর সাথে মিলিতভাবে করা হয়েছে। তাই এতে কোন ঘাটতি নেই। তবে এসম্পর্কিত আইন কার্যকরে পর্যাপ্ত সাংগঠনিক কাঠামো ও জনবলের অভাব রয়েছে বলে মনে করেন তিনি।,ওষুধ প্রশাসন অধিদপ্তর নকল ওষুধ নিয়ন্ত্রণে কাজ করে। বাংলাদেশের সব জেলায় এই অধিদপ্তরের নিজস্ব জনবল না থাকায় জেলার সিভিল সার্জন এবং সিটি কর্পোরেশন এবং স্বাস্থ্য অধিদফতরের সহায়তায় এই কাজ করা হয়।,তার মতে, নকল ওষুধ নিয়ন্ত্রণ করতে হলে আরো প্রশিক্ষিত দক্ষ জনবল দরকার।,তিনি বলেন, দৈব চয়নের ভিত্তিতে বাজার থেকে ওষুধ নিয়ে সেগুলো পরীক্ষা করে দেখা দরকার যে সেগুলো ঠিক আছে কিনা।,মি. হোসেন বলেন, সরকারকে সর্বোচ্চ গুরুত্ব দিয়ে কঠোর হাতে এটা নিয়ন্ত্রণ করতে হবে।"
"কিডনি রোগী এক বছরে বেড়ে দ্বিগুণ, চিকিৎসার খরচ এতো বেশি কেন","ছবির উৎস, Getty Images,ভুক্তভোগী অনেক রোগী বলছেন এখনকার ডায়ালিসিসের খরচ তাদের সাধ্যের মধ্যে নেই।,বাংলাদেশে সরকারি হিসেবে দেখা গেছে এক বছরের ব্যবধানে কিডনি রোগীর সংখ্যা দ্বিগুণ বেড়েছে। এই রোগীদের ৮০% তাদের চিকিৎসা অব্যাহত রাখতে পারছেন না। এর মূল কারণ কিডনি রোগের চিকিৎসা বেশ ব্যয়বহুল।,বিশেষ করে ডায়ালিসিসের খরচ বাড়তে বাড়তে এমন পর্যায়ে পৌঁছেছে যে ভুক্তভোগী রোগীরা বলছেন দীর্ঘমেয়াদে এই খরচ চালিয়ে যাওয়ার সামর্থ্য তাদের নেই।,এ কারণে অনেক রোগী মাঝপথে চিকিৎসা বন্ধ করে দিতে বাধ্য হচ্ছেন যা তার জন্য বয়ে আনছে নিদারুণ কষ্ট এবং অকাল মৃত্যু।,জাতীয় কিডনি ইন্সটিটিউটের সবশেষ পরিসংখ্যান অনুযায়ী বাংলাদেশের মোট জনসংখ্যার ১৭% বা দুই কোটি মানুষ কিডনি রোগে আক্রান্ত। প্রতিবছর এই রোগীদের সংখ্যা বেড়েই চলছে। স্বাস্থ্য অধিদফতরের পরিসংখ্যানে সেটা স্পষ্ট।,অধিদফতরের তথ্যমতে, ২০২১ সালের তুলনায় বাংলাদেশের সরকারি হাসপাতালগুলোয় কিডনি সংক্রান্ত জটিলতা নিয়ে ভর্তি হয়েছেন প্রায় সাড়ে ১৫ হাজার রোগী। ২০২২ সালে এই রোগী ভর্তির সংখ্যা দাঁড়ায় ৩৩ হাজারেও বেশি।,আবার মৃত্যুহারও বেড়েছে দ্বিগুণ। ২০২১ সালে মারা গিয়েছেন ৫৪১ জন, ২০২২ এ মৃত্যুর সংখ্যা বেড়ে হয়েছে ১০২৭ জন।,এই পরিসংখ্যান শুধুমাত্র সরকারি হাসপাতালের। এর বাইরে বেসরকারি হাসপাতালেও অসংখ্য রোগী চিকিৎসা করাচ্ছেন।,জাতীয় কিডনি ইন্সটিটিউট বলছে দেশজুড়ে ডায়াবেটিস, উচ্চ রক্তচাপের রোগী, ভেজাল খাদ্যগ্রহণ, ধূমপান, সেইসাথে যত্রতত্র অ্যান্টিবায়োটিক ও ব্যথানাশক সেবনের কারণে কিডনি রোগীর সংখ্যা ক্রমে বেড়েই চলছে।,প্রতিবছর রোগী বাড়লেও সে হারে সেবার পরিধি সেভাবে বাড়ছে না। সবচেয়ে কষ্টের মধ্যে আছেন প্রান্তিক অঞ্চলের মানুষেরা।,রংপুরের পীরগাছা উপজেলার এক প্রত্যন্ত গ্রামের বাসিন্দা মনোয়ারা বেগমের সাত মাস আগে কিডনি রোগ ধরা পড়ে। ততক্ষণে তার দুটো কিডনি প্রায় অকেজো হয়ে পড়েছে। এখন প্রতি সপ্তাহে তাকে চিকিৎসার জন্য রংপুর যাওয়া আসা করতে হয়।,“আমার চিকিৎসায় রংপুর যাওয়া লাগে। যাইতে আসতে তিনশ টাকা ভাড়া, এর পরে ইনজেকশন, টেস্ট, ওষুধ মিলায় প্রত্যেক সপ্তাহে পাঁচ থেকে সাত হাজার খরচ যায়। আমি গরিব মানুষ, এতো টাকা কই পাবো। নিজের সব জমি বিক্রি করে দিসি, এখন আমার কিছু নেই। বিছানায় পড়ে যেতে হবে,” আক্ষেপের সুরে বলেন ৩৮ বছর বয়সী এই নারী।,ছবির উৎস, Getty Images,চিকিৎসা সেবামূলক না করে ক্রমেই বাণিজ্যিক হয়ে উঠছে বলে অভিযোগ,বিশেষজ্ঞরা বলছেন প্রাথমিক অবস্থায় কিডনি রোগ ধরা পড়লে ওষুধ ও নিয়ম শৃঙ্খলার মাধ্যমে আগে অবস্থায় ফিরিয়ে আনা সম্ভব।,তবে কিডনি যদি অকেজো হয়ে যায় তাহলে কিডনি প্রতিস্থাপন ও ডায়ালিসিস ছাড়া বাঁচার উপায় থাকে না, বলছেন বিশেষজ্ঞরা। কিন্তু এই দুটি চিকিৎসা পদ্ধতি অত্যন্ত ব্যয়বহুল।,সম্প্রতি চট্টগ্রাম মেডিকেল কলেজ হাসপাতালে কিডনি ডায়ালিসিসের ভর্তুকি প্রত্যাহারের পর সেখানে প্রতিবাদের ঘটনাও ঘটেছে।,ওই হাসপাতালে কিডনি রোগীরা প্রতি মাসে ৮টি ডায়ালিসিসের সেশন ভর্তুকি মূল্যে করাতে পারতেন। প্রতিটি সেশনের প্রকৃত মূল্য ২৯৩৫ টাকা। ভর্তুকির পর দিতে হয় ৫৩৫ টাকার মতো।,তবে হাসপাতালের এক কর্মকর্তা জানিয়েছেন, বর্তমানে ৮টি সেশনের মধ্যে ৪টি সেশন রোগীদের সম্পূর্ণ ফি-তে করতে হচ্ছে।,ফলে আগে যেখানে মাসে ৮টি ডায়ালিসিসের জন্য একজন রোগীর খরচ হতো ৪২৮০ টাকা এখন সেটি বেড়ে হয়েছে ১৩ হাজার ৮৮০ টাকা। অর্থাৎ তিন গুনেরও বেশি।,ডায়ালিসিসের খরচের সাথে ডাক্তারের ভিজিট ফি, বেড ভাড়া, যাতায়াত, খাবার, টেস্টের খরচ, ওষুধপত্র, ইনজেকশন ইত্যাদি বাড়তি খরচও যুক্ত হয়।,আবার কিডনি রোগীর ডায়ালিসিস চলাকালে যেকোনো মুহূর্তে আইসিইউ বা অক্সিজেন নেয়ার প্রয়োজন হতে পারে। সেটারও বড় ধরনের খরচ রয়েছে।,সব মিলিয়ে বাংলাদেশে ডায়ালিসিস-নির্ভর রোগীদের মাসে গড়ে খরচ সর্বনিম্ন ৫০ হাজার থেকে কয়েক লাখ টাকা পর্যন্ত হয়ে যায় যা অনেকের পক্ষেই যোগাড় করা সম্ভব নয়।,বেসরকারি হাসপাতালে চিকিৎসা হলে খরচ আরও বেশি হয়।,একজন ক্রনিক কিডনি রোগীর সপ্তাহে দুই থেকে তিনবার ডায়ালিসিস করা তার বেঁচে থাকার জন্য অত্যাবশ্যক।,খরচ বেড়ে গেলে বেশিরভাগ রোগীর পক্ষেই এই চিকিৎসা চালিয়ে যাওয়া রীতিমতো অসম্ভব হয়ে পড়ছে।,এ কারণে ৮০ ভাগ রোগী ডায়ালিসিস চালিয়ে নিতে পারেন না বলে জাতীয় কিডনি ফাউন্ডেশন সূত্রে জানা গিয়েছে।,কিডনি দাতার সঙ্কট যেমন প্রকট তেমনি আইনি জটিলতাও রয়েছে। নেফ্রোলজি ওয়ার্ল্ড ওয়াইডের নেফ্রোলজি ইন বাংলাদেশ প্রবন্ধে বলা হয়েছে, কিডনি বিকল রোগীদের মাত্র ৫ শতাংশ প্রতিস্থাপনের সুযোগ পান।,আবার এই চিকিৎসা খরচ চালাতে গিয়ে ধনী থেকে গরিব হয়ে যাওয়ার উদাহরণও কম নয়।,বেশিরভাগই সারা জীবনের সঞ্চিত সম্পদ, ভিটে-বাড়ি সব বিক্রি করে নাহলে ধারদেনা করে কোনোমতে বেঁচে থাকার চেষ্টা করেন।,এভাবে একজন কিডনি রোগীর সাথে তার পরিবারেরও অর্থনৈতিক ও সামাজিক মৃত্যু ঘটে বলছেন জনস্বাস্থ্য বিশেষজ্ঞরা।,ছবির উৎস, Getty Images,ডায়ালিসিস না করালে তা রোগীকে মৃত্যুর দিকে ঠেলে দিতে পারে,কিডনি ডায়ালিসিসে যেসব যন্ত্র ব্যবহার করা হয় সেগুলো একেকটির দাম ১২ থেকে ১৫ লাখ টাকা এবং এসব যন্ত্রের পরিচালন খরচও অনেক বেশি বলে জানিয়েছে হাসপাতাল কর্তৃপক্ষ।,এই যন্ত্রগুলো চালু রাখতে হাসপাতালে আরও অনেক আধুনিক যন্ত্রপাতি ও সিস্টেম যুক্ত করতে হয়।,আবার একবার ডায়ালিসিস করতে একজন রোগীর যে ফ্লুয়িড লাগে সেটার খরচ পড়ে ২০০০-২২০০ টাকার মতো।,এসব যন্ত্র ও ফ্লুয়িড আমদানি করার সময় মোটা অংকের শুল্ক দেয়া লাগে।,সব মিলিয়ে ভর্তুকি না থাকলে হাসপাতালের পক্ষে দাম কমানোর কোন সুযোগ নেই বলে জানিয়েছেন জাতীয় কিডনি ইন্সটিটিউটের পরিচালক বাবরুল আলম।,ন্যাশনাল ইন্সটিটিউট অব কিডনি ডিজিজ অ্যান্ড ইউরোলজির চিকিৎসক ড. আব্দুস সালাম ওসমানীর মতে, বইয়ের নিয়মানুযায়ী একজন কিডনি রোগীর সপ্তাহে ১২ ঘণ্টা বা তিনবার ডায়ালিসিস করা উচিত যা বেশ ব্যয়বহুল।,আবার অর্থাভাবে কেউ যদি ডায়ালিসিস করানো বাদ দেন সেটি ওই রোগীকে মৃত্যুর দিকে ঠেলে দিতে পারে বলেও তিনি আশঙ্কা প্রকাশ করেন।,মি. ওসমানী বলেন, “রোগীর শারীরিক পরিস্থিতি, আবার অনেক সময় আর্থিক অবস্থা বুঝে আমরা সপ্তাহে ৮ ঘণ্টা বা ২টা করে ডায়ালিসিসও করতে বলি। কিন্তু কোন রোগী প্রয়োজনের চাইতে কম ডায়ালাইসিস করালে তার নানারকম শারীরিক জটিলতা দেখা দেবে এবং আয়ু কমে যাবে।”,“যে রোগী ডায়ালিসিস করে ২৫-৩০ বছর বাঁচতে পারতেন, তিনি ২-৫ বছরেই মারা যাচ্ছেন।” তিনি বলেন।,বাংলাদেশে কিডনি ডায়ালিসিস আরও সহজ ও সহজলভ্য করতে সরকারি উদ্যোগে শুল্ক-মুক্তভাবে আরো বেশি যন্ত্র ও ফ্লুয়িড আমদানির পরামর্শ দিয়েছেন বাংলাদেশ কিডনি পেশেন্ট অ্যাসোসিয়েশনের সভাপতি জাহেদ হক।,এদিকে জনস্বাস্থ্য বিশেষজ্ঞদের অভিযোগ বাংলাদেশে কিডনি রোগের চিকিৎসা, 'সেবামূলক' না করে ক্রমেই 'বাণিজ্যিকিকরণ' করা হচ্ছে।,বিশেষ করে ডায়ালিসিসের খরচকে বিপর্যয়কর আখ্যা দিয়ে জনস্বাস্থ্য বিশেষজ্ঞ বেনজির আহমেদ বলেন, সরকারের উচিত  প্রতিটি জেলায় কিডনি হাসপাতাল গড়ে তুলে বিনামূল্যে এই সেবা দেয়া।,এদিকে প্রতি ১৫ লাখ রোগীর জন্য মাত্র একজন বিশেষজ্ঞ চিকিৎসক থাকা নিয়ে তিনি বলেন, “কিডনি রোগী সারাদেশে আছে। সবাই যাতে বাড়ির কাছে বিনামূল্যে সেবা পায় সেই ব্যবস্থা করতে হবে।"",""এজন্য সরকার ঘোষণা দিয়েছিল প্রতি জেলায় ডায়ালিসিস ইউনিট চালু করবে, কিন্তু এটি বাস্তবতার মুখ দেখেনি। কারণ সরকার দেশে নেফ্রোলজিস্ট (কিডনি বিশেষজ্ঞ চিকিৎসক) বাড়ানো, প্রয়োজনীয় যন্ত্রপাতি, ওষুধ আমদানি, মেডিকেল টেকনোলজিস্ট তৈরি করার কোন উদ্যোগ নেয়নি।”,এমন অবস্থায় বাংলাদেশের সব কিডনি রোগীকে ডায়ালিসিসের সেবার আওতায় আনতে স্বাস্থ্য বাজেট তিনগুণ বাড়াতে হবে বলে জানিয়েছেন বিশেষজ্ঞরা।,ছবির উৎস, Getty Images,চিকিৎসকরা জানিয়েছেন তাদের কাছে সব বয়সী রোগীরা কিডনি রোগের চিকিৎসা নিতে আসেন।,কিডনি মানব শরীরে অনেকটা ফিল্টারের মতো কাজ করে যা  শরীরের দূষিত ও ক্ষতিকর পদার্থ বের করে দেয়। কিন্তু কিডনি সেই কাজটি করতে ব্যর্থ হলে সেটি প্রতিস্থাপন করতে হয়, নাহলে ডায়ালিসিস করাতে হয়। এই অবস্থাকে ক্রনিক কিডনি ডিজিজ বলা হয়।,তবে প্রাথমিক অবস্থায় রোগটি ধরা পড়লে চিকিৎসা ও ওষুধের মাধ্যমে কিডনিকে আগের অবস্থায় ফিরিয়ে আনা সম্ভব। এতে খরচও কম পড়ে।,কিন্তু রোগটি ক্রনিক রূপ নিলে নিয়মিত ডায়ালিসিস করাতে হয়।,ডায়ালিসিসের অর্থ হল বিকল্প ছাঁকন প্রক্রিয়ার মাধ্যমে রক্ত থেকে বর্জ্য পদার্থ ছেঁকে একে মূত্র হিসেবে শরীর থেকে বের করে দেয়া।,অর্থাৎ এটি কিডনি রোগের কোন চিকিৎসা নয়, বরং কৃত্রিম উপায়ে কিডনির কাজটি করে দেয়ার মতো, যা নিয়মিত করা অত্যাবশ্যক।,চিকিৎসকরা জানিয়েছেন তাদের কাছে সব বয়সী রোগীরা কিডনি রোগের চিকিৎসা নিতে আসেন। এক্ষেত্রে তারা অল্প বয়সীদের কিডনি ট্রান্সপ্ল্যান্টের পরামর্শ দিয়ে থাকেন।,জাতীয় কিডনি ইন্সটিটিউটের পরিচালক বাবরুল আলমের মতে, সম্প্রতিক বছরগুলোয় কিডনি রোগে আক্রান্তের সংখ্যা বেড়ে যাওয়ায় প্রধান তিনটি কারণ হল:,তিনি বলেন, “যাদের ডায়াবেটিস অনিয়ন্ত্রিত থাকে তাদের প্রস্রাবের সাথে অ্যালবুমিন যেতে যেতে কিডনি বিকল হয়ে পড়ে। কায়িক শ্রম কমে যাওয়া, স্থূলতা বাড়া, ইত্যাদি কারণে ডায়াবেটিসে আক্রান্তের সংখ্যা বাড়ছে, সেই সাথে কিডনি রোগীও বাড়ছে।”,এক্ষেত্রে ডায়াবেটিসে আক্রান্ত রোগীর স্বাস্থ্য পরীক্ষায় অ্যালবুমিনের মাত্রা পরীক্ষা করে কিডনির পরিস্থিতি সম্পর্কে ধারণা নিয়ে এবং এরপর প্রয়োজনীয় ব্যবস্থা নেয়ার পরামর্শ দিয়েছেন তিনি।,কারও গ্লোবিউলিন ধরা পড়লে সেটির চিকিৎসাও দ্রুত শুরু করতে হবে।,এর বাইরে খাদ্যে ভেজাল, বিশেষ করে খাদ্যচক্রে সীসা, পারদ, ক্রোমিয়াম, ক্যাডমিয়ামের মতো ভারী ধাতু ঢুকে পড়া, ফসলে কীটনাশকের ব্যবহার, ধূমপান, যত্রতত্র ওষুধ খাওয়া এমন আরও নানা কারণে একজন সুস্থ মানুষও হঠাৎ কিডনি রোগে আক্রান্ত হতে পারেন।,আবার অনেকের হঠাৎ ডায়রিয়ার কারণে পানিশূণ্যতা, প্রচুর রক্তপাত, ওষুধ খাওয়ার কারণে, হঠাৎ কোন কারণে প্রস্রাবের নালী বাধাগ্রস্ত হলে আকস্মিক কিডনি রোগ হতে পারে বলে তিনি জানান।,এক্ষেত্রে খাদ্যাভ্যাসে নজর দেয়ার পাশাপাশি প্রস্রাবে সমস্যা হলে দ্রুত চিকিৎসকের পরামর্শ নিতে হবে। কোন ওষুধ চিকিৎসকের পরামর্শ ছাড়া খাওয়া যাবে না, বলেন মি. আলম।,বিশ্ব স্বাস্থ্য সংস্থার মতে, বিশ্বব্যাপী যাদের বয়স ৬৫ বছরের ঊর্ধ্বে, তাদের কিডনি রোগের ঝুঁকি বেড়ে যায়। ৭৫ বছরের পরে এই ঝুঁকি আরও বাড়ে। তাই এই বয়সীদের নিয়মিত স্বাস্থ্য পরীক্ষা করাতে হবে।,ছবির উৎস, জাতীয় কিডনি ফাউন্ডেশন,জাতীয় কিডনি ফাউন্ডেশন প্রতিষ্ঠাকালের ছবি।,কিন্তু কিডনি রোগের সবচেয়ে ভয়াবহ দিক হল এটি উপসর্গবিহীন হওয়ায় প্রাথমিক অবস্থায় ধরা পড়ে না।,কিডনির কার্যক্ষমতা প্রায় ৮০ শতাংশ হ্রাস পেলে এর লক্ষণ প্রকাশ পায় বলে জানিয়েছেনে কিডনি ফাউন্ডেশনের পরিচালক বাবরুল আলম। এজন্য তিনি একে নীরব ঘাতক বলে আখ্যা দেন।,এজন্য নিয়মিত স্বাস্থ্য পরীক্ষার পরামর্শ দিয়েছেন ডা. আলম। প্রাথমিক পর্যায়ে রোগটি ধরা পড়লে রোগীকে সম্পূর্ণ সুস্থ করে তোলা সম্ভব। চিকিৎসা ব্যয়ও হবে অনেক কম।,লক্ষণ:"
"অ্যাডিনো ভাইরাস আতঙ্কে কাঁপছে কলকাতা, বাড়ছে শিশুমৃত্যু ","ছবির উৎস, Getty Images,শিশুকে হারানোর পর কলকাতায় হাসপাতালের সামনে মায়ের কান্না। মার্চ, ২০২৩,ভারতের পশ্চিমবঙ্গে, বিশেষত রাজধানী কলকাতা ও তার আশেপাশে গত মাসদুয়েকের ভেতর অ্যাডিনো ভাইরাসের সংক্রমণে প্রায় একশো শিশু মারা যাওয়ার পর ব্যাপক আতঙ্ক ছড়িয়ে পড়েছে। এই শিশু মৃত্যুর সংখ্যা রোজই লাফিয়ে লাফিয়ে বাড়ছে।,বিশেষজ্ঞরা বলছেন, অ্যাডিনো ভাইরাসও করোনার মতোই একটি ‘রেসপিরেটরি ভাইরাস’, অর্থাৎ যা শ্বাসযন্ত্রে সংক্রমণ ঘটায়। এর উপসর্গগুলোও অনেকটা কোভিডের মতোই – এবং এটিও অত্যন্ত ছোঁয়াচে বা সংক্রামক।,অ্যাডিনো ভাইরাস কোনও নতুন ভাইরাস নয় ঠিকই, কিন্তু এ বছর তার প্রকোপ যে অন্যান্য বছরের তুলনায় অনেক বেশি – কলকাতায় সরকারি ও বেসরকারি চিকিৎসকদের অভিজ্ঞতাও সে কথাই বলছে।,আরও চিন্তার কথা হল, অ্যাডিনো ভাইরাসে সবচেয়ে বেশি আক্রান্ত হচ্ছেন চার থেকে ছয়-সাত বছর বয়সী (প্রাক-স্কুল পর্যায়ের) শিশুরা, যাদের সার্বিক রোগ প্রতিরোধ ক্ষমতা এমনিতেই কম।,অনেক বাচ্চাকে হাসপাতালে দিনের পর দিন ভেন্টিলেটরেও রাখতে হচ্ছে।,ছবির উৎস, Getty Images,শ্বাসকষ্টে ভোগা শিশুদের পরীক্ষা করানোর জন্য লাইন,পশ্চিমবঙ্গ সরকারের স্বাস্থ্য মন্ত্রণালয় অবশ্য দাবি করছে তারা অ্যাডিনো ভাইরাস প্রতিরোধে সব হাসপাতালে বিশেষ ব্যবস্থা নিয়েছে এবং পরিস্থিতি এখনও ততটা উদ্বেগজনক হয়ে ওঠেনি।,তবে কলকাতারই সুপরিচিত বি সি রায় শিশু হাসপাতালে গতকালও (রবিবার) সকাল থেকে সন্ধ্যার মধ্যে সাতটি শিশু মারা যাওয়ার পর অ্যাডিনো ভাইরাস নিয়ে ভয় যথারীতি আরও দানা বেঁধেছে।,আজ (সোমবার) ভোররাতে ওই হাসপাতালেই মারা গেছে আরও একটি শিশু।,এদিকে মুখ্যমন্ত্রী মমতা ব্যানার্জিও আজ রাজ্য বিধানসভাতে জানিয়েছেন, তার পরিবারের একজন সদস্যও অ্যাডিনোতে আক্রান্ত হয়েছেন।,কলকাতার সুপরিচিত শিশু চিকিৎসক দ্বৈপায়ন ঘটক বিবিসি বাংলাকে বলছিলেন, অ্যাডিনো ভাইরাস তাদের কাছে কোনও অচেনা ভাইরাস নয় ঠিকই, কিন্তু এ বছর যে কোনও কারণেই হোক অ্যাডিনোতে সংক্রমণের ঘটনা অনেক বেশি ঘটছে।,“এর উপসর্গগুলো শ্বাসকষ্ট, সর্দি-কাশি-জ্বর বা ফ্লু-র মতোই, অর্থাৎ অন্য যে কোনও রেসপিরেটরি ভাইরাসের চেয়ে আলাদা কিছু নয়।”,ছবির উৎস, Getty Images,অ্যাডিনোতে সদ্যমৃত সন্তানকে বুকে ধরে বাবার কান্না,“তবে অনেক ক্ষেত্রে মাল্টিসিস্টেম ইনভলভমেন্ট হয়ে পেটব্যথা, পাতলা পায়খানা, গায়ে-হাত-পায়ে খুব ব্যথা কিংবা চোখে কনজাংটিভাইটিস হওয়ার মতো ঘটনাও আমরা দেখতে পাচ্ছি”, বলছিলেন ড: ঘটক।,তবে একই গোত্রের ভাইরাস কোভিড-১৯ সাম্প্রতিককালে যেরকম ত্রাহি ত্রাহি রব ফেলে দিয়েছিল, অ্যাডিনো ভাইরাস ততটা প্রাণঘাতী বা বিধ্বংসী হবে না বলেই কলকাতার বেশির ভাগ চিকিৎসক ও বিশেষজ্ঞ এখনও আশাবাদী।,“এটা ঠিক যে বাচ্চাদের অনেকের হাসপাতালে ভর্তি হওয়ার দরকারই হচ্ছে না। কিন্তু যাদের হচ্ছে, তাদের কারও কারও ক্ষেত্রে এটা বেশ খারাপ মোড় নিচ্ছে। অনেকেই আবার খুব লম্বা সময় ধরে আক্রান্ত থাকছে”, বলছিলেন দ্বৈপায়ন ঘটক।,“পশ্চিমবঙ্গের স্কুলগুলোতে এখন পরীক্ষার মরশুম চলছে। এই সময় বাচ্চার জ্বর হলেও বাবা-মা’রা চান না তাদের স্কুল মিস হোক, অনেক সময় প্যারাসিটামল দিয়েও তারা জোর করে বাচ্চাকে স্কুলে পাঠিয়ে দেন।”,“এতে করেই অ্যাডিনো ভাইরাসের বিস্তার হুট করে আরও বেড়ে গেছে বলে আমাদের পর্যবেক্ষণ”, জানাচ্ছেন তিনি।,ছবির উৎস, Getty Images,অক্সিজেনের নল পরিয়েই বাচ্চাকে নিয়ে হাসপাতালে ভর্তি করাতে আসছেন বাবা-মা,তবে অ্যাডিনো ভাইরাসে শুধু বাচ্চারাই আক্রান্ত হচ্ছেন, বিষয়টা তেমন নয়।,বিশেষজ্ঞরা বলছেন, যে কোনও বয়সীরাই অ্যাডিনো ভাইরাসে সংক্রমিত হতে পারেন – কিন্তু ঠিক কোভিডের মতোই এখানেও শিশু ও বয়স্কদের আক্রান্ত হওয়ার ঝুঁকি বেশি।,এই ভাইরাসের মোকাবিলার ক্ষেত্রে আর একটি উদ্বেগের বিষয় হল, বাজারে অ্যাডিনো ভাইরাসের প্রতিরোধের জন্য কোনও টিকা চালু নেই।,দ্য টাইমস অব ইন্ডিয়া জানাচ্ছে, হায়দ্রাবাদ ভিত্তিক সংস্থা ভারত বায়োটেক ২০১৮তে অ্যাডিনো ভাইরাসের টিকা তৈরির কাজ শুরু করেছিল – কিন্তু এর মধ্যে তারা কোভিড মোকাবিলায় ‘কোভ্যাক্সিন’ উৎপাদনে হাত দেওয়ায় সে প্রক্রিয়া থমকে যায়।,চলতি বছরের শুরু থেকেই কলকাতা ও তার আশেপাশে অ্যাডিনো ভাইরাস আঘাত হানতে শুরু করে। জানুয়ারি মাস থেকে শুরু করে গত মাসদুয়েকের ভেতর কম পক্ষে ৯৬টি শিশু অ্যাডিনোতে আক্রান্ত হয়ে মারা গেছে বলে ধারণা করা হচ্ছে।,এই পটভূমিতে নড়েচড়ে বসতে হয়েছে পশ্চিমবঙ্গ সরকারের স্বাস্থ্য মন্ত্রণালয়কেও। গত ২রা মার্চ মন্ত্রণালয়ের শীর্ষ কর্মকর্তাদের সঙ্গে অ্যাডিনো ভাইরাস মোকাবিলায় জরুরি বৈঠকও করেছেন মুখ্যমন্ত্রী মমতা ব্যানার্জি।,ছবির উৎস, Getty Images,তিন মাসের শিশুকে অ্যাডিনোতে হারানোর পর পরিবারের বিলাপ,এর পরই রাজ্যের বিভিন্ন জেলায় প্রতিটি মেডিক্যাল কলেজ হাসপাতাল ও সুপার স্পেশালিটি হাসপাতালগুলোতে অ্যাডিনো ভাইরাস আক্রান্তদের চিকিৎসায় বিশেষ ব্যবস্থা চালু করার নির্দেশ দেওয়া হয়েছে।,রাজ্যের স্বাস্থ্য অধিকর্তা সিদ্ধার্থ নিয়োগী জানান, জেলা ও মফসসল শহরের হাসপাতালগুলোকে নির্দেশ দেওয়া হয়েছে তারা যেন অ্যাডিনো আক্রান্ত কেসগুলো কলকাতার হাসপাতালে ‘রেফার’ না-করে (পাঠিয়ে না দিয়ে) সেখানেই চিকিৎসার ব্যবস্থা করেন।,দরকারে ‘টেলিমেডিসিন’ পদ্ধতিতে জেলার হাসপাতালগুলিও যাতে বিশেষজ্ঞদের পরামর্শ পেতে পারে, সে ব্যবস্থাও করা হয়েছে।,রাজ্য সরকার আরও আশা করছে, আগামী দেড়-দু’সপ্তাহের মধ্যে ভাল মতো গরম পড়ে গেলে অ্যাডিনো ভাইরাসের প্রকোপ এমনিতেই কমে আসবে।,ছবির উৎস, Getty Images,শিশুকন্যাকে চিরতরে হারানোর খবর দিচ্ছেন এক মা,পশ্চিমবঙ্গ সরকারের জারি করা প্রেস বিবৃতিতেও বলা হয়েছে, “বর্তমান সংক্রমণটি আদতে মরসুমি অসুখই।”,“গত দু'বছর এই সময়ে দেদার দাপিয়েছিল করোনা। এ বছর তাকে সরিয়ে জায়গা করে নিয়েছে অ্যাডিনো ভাইরাস-সহ কিছু ভাইরাস।”,“তবে মহামারি পরিস্থিতি আদৌ তৈরি হয়নি। বরং আশার কথা, ভাইরাসের দাপট কমে আসছে” বলেও জানানো হয়েছে ওই বিবৃতিতে।,এদিকে রাজ্যের মুখ্যমন্ত্রী মমতা ব্যানার্জি আজ বিধানসভাতে এক আলোচনায় জানিয়েছেন, “আমার পরিবারের একজন সদস্যও অ্যাডিনোতে আক্রান্ত হয়েছেন। আমি উদ্বিগ্ন।”,পরিবারের ঠিক কে আক্রান্ত হয়েছেন বা তার বয়স কত, মুখ্যমন্ত্রী তা না-ভাঙলেও রাজ্যের লক্ষ লক্ষ বাচ্চার বাবা-মায়েরাও কিন্তু অ্যাডিনো আতঙ্কে দু’চোখের পাতা এক করতে পারছেন না।"
নতুন উদ্ভাবিত ধান ডায়াবেটিস রোগীদের জন্য সুখবর আনছে  ,"ছবির উৎস, Getty Images,ধান চাষ, ফাইল ফটো।,বাংলাদেশের ধান গবেষণা ইন্সটিটিউট উচ্চ ফলনশীল দুটি ধানের জাত উদ্ভাবন করেছে যার মধ্যে একটি ধানের চাল বিশেষ বৈশিষ্ট্যের কারণে ডায়াবেটিস রোগীদের জন্য উপকারী বলে দাবি করছে ইন্সটিটিউটের বিজ্ঞানী ও পুষ্টিবিদরা।,আর অন্য জাতটি দক্ষিণাঞ্চলসহ জোয়ার ভাটা অঞ্চলের জন্য বিশেষভাবে উপযোগী হবে বলে জানিয়েছে ধান গবেষণা ইন্সটিটিউট।,জাতীয় বীজ বোর্ডও এ দুটি ধানকে অনুমোদন দিয়েছে। ফলে এখন দুটি জাতই মাঠ পর্যায়ে বাণিজ্যিক ভিত্তিতে উৎপাদন করা সম্ভব হবে।,নতুন ধানের বৈশিষ্ট্যের কথা জনিয়ে গণমাধ্যমে পাঠানো বিজ্ঞপ্তিতে ধান গবেষণা ইন্সটিটিউটের মহাপরিচালক নতুন উদ্ভাবিত ব্রি ধান ১০৫ ‘ডায়াবেটিক চাল’ হিসেবে ব্যাপক গ্রহণযোগ্যতা পাবে বলে তারা আশা করছেন।,কর্মকর্তারা বলেছেন তিন বছরেরও বেশি সময় ধরে এ দুটি জাতের চাষ ও ফলন পরীক্ষা করেছে ব্রি। শেষ পর্যন্ত ধারাবাহিক ফলন গ্রহণযোগ্য মনে করা হয় এবং দুটি জাতকেই অনুমোদন দিলো জাতীয় বীজ বোর্ড।,ছবির উৎস, বাংলাদেশ ধান গবেষণা ইন্সটিটিউট,ব্রি বলছে নতুন একটি ধানের জাত ডায়াবেটিস রোগীদের উপকার করবে।,ধান গবেষণা ইন্সটিটিউটের উদ্ভিদ প্রজনন বিভাগের প্রধান বৈজ্ঞানিক কর্মকর্তা ডঃ খন্দকার মো. ইফতেখারুদ্দৌলা বলছেন এ ধানটি কম গ্লাইসেমিক ইনডেক্স বা জিআইসম্পন্ন হওয়ার কারণেই এটিকে ‘ডায়াবেটিক চাল’ বলা হচ্ছে।,“অতিরিক্ত ছাটাইকৃত চাল স্বাস্থ্যের জন্য ক্ষতিকর। আবার আমাদের দেশে মাড় ফেলে ভাত খাওয়ার কারণে এমনি পুষ্টি কম পাওয়া যায়। এ অবস্থায় ব্রি ধান ১০৫ বেশ আগ্রহ তৈরি করেছে কারণ এটিতে পুষ্টিমান যেমন আছে তেমনি জিআই অনেক কম,” বিবিসি বাংলাকে বলছিলেন তিনি।,সাধারণত খাদ্যে জিআই ৫৫ বা আর নীচে থাকলে এটি কম জিআই সম্পন্ন বলা হয়ে থাকে। ইন্সটিটিউটের গবেষণায় ব্রি ধান ১০৫-এ জিআই এই মাত্রার নিচে পাওয়া গেছে।,অবশ্য বাংলাদেশে লো জিআই-এর ধান উদ্ভাবন এবারই প্রথম নয়। এর আগেও লো জিআই সমৃদ্ধ তিনটি জাত উদ্ভাবন করা হয়েছে।,বিজ্ঞানীরা বলছেন এবারের ধানটি উচ্চ ফলনশীল জাতের এবং হেক্টরপ্রতি এর সম্ভাব্য উৎপাদন সাত টনের বেশি হবে বলে আশা করা হচ্ছে।,ব্রি বলেছে, বোরো মৌসুমে চাষের উপযোগী ব্রি ধান ১০৫ থেকে পাওয়া চালে কার্বোহাইড্রেটের পরিমাণ তুলনামূলক কম এবং সে কারণেই একে ‘ডায়াবেটিক ধান’ বলা হচ্ছে।,ছবির উৎস, Getty Images,পরীক্ষামূলক ধানের চাষ,ধান গবেষণা ইন্সটিটিউটের শস্যমান ও পুষ্টি বিভাগের প্রধান বৈজ্ঞানিক কর্মকর্তা  ডঃ মোহাম্মদ আলী সিদ্দিকী বলছেন ভাতের চেয়ে ভালো খাবার হয় না আর সে কারণেই ভাতটাও যাতে ডায়াবেটিসে আক্রান্তরা খেতে পারেন সে চেষ্টা সবসময়ই ছিলো।,“লো জিআই-সম্পন্ন ধানে গ্লুকোজের পরিমাণ কম থাকে। আমরা পরীক্ষা করে সবসময় এই ধানে জিআই ভ্যালু ৫৫ এর নিচে পেয়েছি,” বলছিলেন তিনি।,মিস্টার সিদ্দিকী বলেন ধান/গম/ভূট্টাসহ যে কোন খাবারে আলফা অ্যামাইলেজ ইনহিবিটর যত বেশি থাকবে গ্লাইসেমিক ইনডেক্স তত কম হবে, অর্থাৎ ঐসব খাদ্য পরিমিত পরিমান খাওয়ার পরও রক্তে গ্লুকোজের পরিমাণ নিয়ন্ত্রণে থাকবে।,গ্লাইসেমিক ইনডেক্স কম হলে ডায়াবেটিস রোগীর রক্তের গ্লুকোজ নিয়ন্ত্রণে রাখতে সহায়ক হয়।,"" ব্রি উদ্ভাবিত চারটি জাতের ধান থেকে তৈরী ভাত, রুটি, কেক, বিস্কুট এবং নুডুলসসহ সব ধরণের পরিমিত পরিমাণ খাবার ডায়াবেটিস রোগীদের রক্তের গ্লুকোজ নিয়ন্ত্রণে রাখতে সক্ষম,"" বলেছেন তিনি।,ব্রি ১০৫ ধানটির গড় ফলন প্রতি হেক্টরে ৭ দশমিক ৬ টন হলেও উপযুক্ত পরিচর্যা পেলে অনুকূল পরিবেশে সাড়ে আট টন পর্যন্ত ফলন বাড়তে পারে।,ইফতেখারুদ্দৌলা বলছেন কিছুটা চিকন ও লম্বা জাতের এ ধানটি বীজ বপন থেকে ফসল তোলা পর্যন্ত ১৪৮ দিন সময় লাগতে পারে।,“যেখানেই বোরো মৌসুমের অনুকূল পরিবেশ পাওয়া যাবে সেখানেই এই ধানটি চাষ করা যাবে। আমরা দশটির মতো জায়গায় পরীক্ষা নিরীক্ষা করেছি। ফল ভালো আসাতেই বীজ বোর্ড অনুমোদন দিয়েছে,” বিবিসি বাংলাকে বলছিলেন তিনি।,ব্রি বলছে এ ধানটির (ব্রি ধান ১০৫) শনাক্তকারী বৈশিষ্ট্য হলো এর পাতা সবুজ ও খাড়া ডিগ পাতা আর দানা মাঝারি লম্বা ও চিকন।,তবে এ ধানটি পেকে যাওয়ার পরেও এর গাছ সবুজ থাকে। ধানটিতে অ্যামাইলোজের পরিমাণ ২৭ শতাংশ এবং প্রোটিনের পরিমাণ ৭ দশমিক ৩ শতাংশ।,এ জাতের ধান থেকে পাওয়া চাল রান্না করা ভাত ঝরঝরে ও সুস্বাদু হয়।,ব্রি উদ্ভাবিত আরেকটি ধান হলো ব্রি ধান ১০৬, যেটি জোয়ার ভাটা অঞ্চলের উপযোগী বলে জানিয়েছে সংস্থাটি। এটি বরিশাল, নোয়াখালী ও চট্টগ্রামের কিছু এলাকার জন্য খুব কাজে লাগবে বলে বলছেন সংস্থাটির বিজ্ঞানীরা।,ডঃ খন্দকার মো. ইফতেখারুদ্দৌলা বলছেন এসব এলাকার জন্য আগেও একটি জাত ছিলো কিন্তু সেটি হেলে পড়তো।,“নতুন এ জাতটি হেলে পড়বে না এবং এর ফলনও বেশি হবে। হেক্টর প্রতি সাড়ে পাঁচ টনের মতো ধান পাওয়া যাবে এ জাত চাষ করা হলে,” বিবিসি বাংলাকে বলছিলেন তিনি।,তিনি বলছেন নতুন এ জাতটির পাতা খাড়া, প্রশস্ত ও লম্বা। আর পাতার রং হবে গাঢ় সবুজ।,এছাড়া এ ধান গাছটির গোড়া ও ধানের দানার মাথায় বেগুনি রঙ থাকে এবং এর গড় জীবনকাল ১১৭দিন।,ছবির উৎস, রোজেল কাজী,কোনো কোনো জাত উদ্ভাবনে অনেক সময় লাগে অনেক সময়।,বাংলাদেশ ধান গবেষণা ইন্সটিটিউট বলছে, তাদের উদ্ভিদ প্রজনন বিভাগের সবচেয়ে বড় অর্জনই হচ্ছে প্রতিকূল ও অপ্রতিকূল পরিবেশ উপযোগী উচ্চ ফলনশীল আধুনিক ধানের জাত উদ্ভাবন।,প্রতিষ্ঠানটি জানিয়েছে, তারা এ পর্যন্ত ১০২টি (৯৫ টি ইনব্রিড ও ৭টি হাইব্রিড) উচ্চ ফলনশীল আধুনিক ধানের জাত উদ্ভাবন করেছে।,এর মধ্যে রয়েছে:,৪৩টি জাত বোরো মওসুমের জন্য (বোরো ও আউশ উভয় মওসুম উপযোগী),২৫টি জাত বোনা এবং রোপা আউশ মওসুম উপযোগী,৪৫টি জাত রোপা আমন মওসুম উপযোগী,১২টি জাত বোরো ও আউশ - উভয় মওসুম উপযোগী,১টি জাত বোরো, আউশ এবং রোপা আমন মওসুম উপযোগী,এবং ১টি জাত বোনা আমন মওসুম উপযোগী।"
পোড়া খাবার কি আসলেই ক্যান্সারের কারণ?,"ছবির উৎস, Getty Images,গবেষকরা বলছেন পাউরুটি, আলুসহ নির্দিষ্ট কিছু খাবার যদি অতিরিক্ত তাপমাত্রায় ভাজা হয় বা রান্না হয় তাহলে অ্যাক্রিলামাইড তৈরি হয় যা ক্যান্সারের ঝুঁকি তৈরি করে।,টোস্ট পুড়ে গেলে কি আপনি পুড়ে যাওয়া অংশ ছেঁচে ফেলে দেন? সাম্প্রতিক এক গবেষণায় বলা হচ্ছে এটাই ভালো বুদ্ধি।,হয়তো আপনার এখন খাওয়া-দাওয়া ও রান্নাবান্নার এমন কিছু অভ্যাস রয়েছে যা আপনি আপনার অল্পবয়সে প্রাপ্তবয়স্কদের কাছ থেকে শিখেছিলেন, সে সময় হয়তো বুঝতেও পারেননি এগুলো আপনি শিখছেন।,যেমন ছুরি থেকে খাবার না খাওয়া, ভাঙা কাপ-পিরিচে না খাওয়া, পোড়া খাবার খাওয়া যাবে না, দাঁড়িয়ে খাবার খাওয়া যাবে না বা মন্দ প্রভাব কাটাতে কাঁধের ওপর লবণ ছিটানো এমন সব কথা নানী-দাদীদের কাছ থেকে অনেকেই শুনেছেন।,কয়েক দশক আগে নানী-দাদীদের আমলে বা তাদের বাবা-মায়ের আমলে হয়তো অনেক কিছুই তারা করতেন যার বেশিরভাগই কুসংস্কার ছাড়া আর কিছুই নয়।  অথবা অজান্তেই তারা হয়তো বিজ্ঞের মতো কিছু বলতেন বা কার্যকলাপ করতেন-সেরকম বৈজ্ঞানিক আবিষ্কার এখনও হয়নি।,তবে পোড়া খাবারের ক্ষেত্রে বিজ্ঞানীরা কিছু তথ্য আবিষ্কার করেছেন।,ছবির উৎস, Getty Images,গবেষেকরা বলছেন পোড়া কাবাব, আলু বা পাউরুটি খাবার আগে পোড়া অংশটা ফেলে দিয়ে খাওয়া প্রয়োজন, এতে দীর্ঘ মেয়াদে স্বাস্থ্যের ওপর ইতিবাচক প্রভাব পড়ে।,দুই হাজার দুই সালে ইউনিভার্সিটি অব স্টকহোমের বিজ্ঞানীরা এক গবেষণায় দেখেন যে- পাউরুটির পোড়া অংশ ছেঁচে ফেলা দেয়াই বুদ্ধিমানের কাজ।,তারা দেখেছেন কিছু নির্দিষ্ট খাবার যদি ১২০ ডিগ্রি সেলসিয়াস (২৪৮ ডিগ্রি ফারেনহাইট) তাপমাত্রায় ভাজা হয় বা রান্না হয় তাহলে অ্যাক্রিলামাইড তৈরি হয়।  যেমন আলু, পাউরুটি, বিস্কুট, সিরিয়াল, কফির মতো খাবারগুলো- এবং এগুলোর চিনির উপাদান অ্যামিনো এসিড অ্যাসপারাজিনের সঙ্গে বিক্রিয়া করে।,এই প্রক্রিয়াটিকে ‘মেইলার্ড প্রতিক্রিয়া’ বলা হয় – এটা এক ধরনের রাসায়নিক প্রতিক্রিয়া, এটি খাবারকে বাদামী করে তোলে এবং স্বতন্ত্র এক স্বাদ দেয়।,কিন্তু বিজ্ঞানীরা দেখেছেন যে অ্যাক্রিলামাইডের ডোজ প্রাণীদের মধ্যে কার্সিনোজেনিক, তবে শুধুমাত্র যদি এর পরিমাণ মানবখাদ্যের চেয়ে অনেক বেশি হয়।,ইউরোপিয়ান ফুড সেফটি অথরিটির তথ্য অনুযায়ী অ্যাক্রিলামাইড মানুষের ক্যান্সার হওয়ার ঝুঁকি বাড়াতে পারে, বিশেষ করে শিশুদের।,কিন্তু মানুষের উপর এই অ্যাক্রিলামাইডের প্রভাব কতটা ক্ষতিকর- সে বিষয়ে এখনও একটি সুনির্দিষ্ট সিদ্ধান্তে আসতে সক্ষম হননি গবেষকেরা।,মানুষের শরীরে যেসব উপাদান ক্যান্সার তৈরি করতে পারে সেগুলোকে বলা হয় কার্সিনোজেন। এখন অ্যাক্রিলামাইড আসলে কার্সিনোজেন কিনা এবং এর প্রভাব কতটা সেটিই একটি প্রশ্ন হয়ে দাঁড়িয়েছে।,""সম্ভাব্য মানব কার্সিনোজেন হিসাবে এর শ্রেণীবিভাগের প্রায় ৩০ বছর পরেও মানুষের মধ্যে সুনির্দিষ্ট কার্সিনোজেনিসিটি নিয়ে যেসব প্রমাণ পাওয়া গেছে তা অসামঞ্জস্যপূর্ণ বা পরিবর্তনশীল। আমরা এখনও মানুষের ওপর গবেষণা চালিয়ে যাচ্ছি। অ্যাক্রিলামাইড নিয়ে আরও তথ্য সংগ্রহ হলে হয়তো আমরা নির্দিষ্ট করে বলতে পারবো ক্যান্সার সৃষ্টির জন্য এটা কতটা ঝুঁকির”- বলেছেন লেবাননের বৈরুত আরব ইউনিভার্সিটির মেডিকেল ল্যাবরেটরি সায়েন্সের সহযোগী অধ্যাপক ফাতিমা সালেহ।,তবে অ্যাক্রিলামাইড যে মানুষের জন্য নিউরোটক্সিক এ বিষয়ে বিজ্ঞানীরা নিশ্চিত। এর মানে হলো এটা নার্ভাস সিস্টেমে বিরূপ প্রভাব ফেলতে পারে। কিন্তু ঠিক কী কারণে সে বিষয়ে এখনও সম্পূর্ণ ধারণা নেই গবেষকদের।,কিন্তু যেসব তথ্য তারা পেয়েছেন তাতে তারা দেখেছেন – অ্যাক্রিলামাইড স্নায়ু কোষের স্ট্রাকচারাল প্রোটিনকে আক্রমণ করে বা স্নায়ু কোষকে ক্ষতি থেকে রক্ষা করে যে অ্যান্টি-ইনফ্ল্যামেটরি সিস্টেম সেটাকে বাধা দিতে পারে।,গবেষণায় আরও উঠে এসেছে যে - অ্যাক্রিলামাইডের বিষাক্ত প্রভাব ক্রমবর্ধিষ্ণু, অর্থাৎ অল্প পরিমাণে অ্যাক্রিমালাইড যদি দীর্ঘ দিন ধরে গ্রহণ করা হয় তাহলে সেটা দীর্ঘমেয়াদে অঙ্গপ্রত্যঙ্গগুলোকে আক্রমণ করার ঝুঁকি বাড়িয়ে দেয়।,পশুদের ওপর গবেষণা থেকে আরও নির্দিষ্ট প্রমাণ পাওয়া যায় যে অ্যক্রিলামাইডের দীর্ঘমেয়াদি ক্ষতিকর প্রভাব আছে।  এটি ডিমেনশিয়ার মতো নিউরোডিজেনেরেটিভ রোগের ঝুঁকি বাড়াতে পারে এবং শিশুদের নিউরোডেভেলপমেন্টাল অসুখের পেছনে এটাও একটা কারণ হতে পারে- বলছেন সুইডেনের ক্যারোলিনস্ক ইনিস্টিটিউটের ইনস্টিটিউট অব এনভায়রনমেন্টাল মেডিসিনের সহকারী অধ্যাপক ফেদেরিকা লাগুজি।,""অ্যাক্রিলামাইড প্ল্যাসেন্টা সহ সমস্ত টিস্যুর মধ্য দিয়ে যেতে পারে, কারণ এটার আণবিক ভর কম এবং পানিতে দ্রবণীয়"" বলেছেন ফেদেরিকা লাগুজি, যিনি গর্ভবতী নারীদের মধ্যে উচ্চ পরিমাণে অ্যাক্রিলামাইড গ্রহণ এবং নবজাতক শিশুদের কম ওজন নিয়ে জন্ম নেয়া, মাথার পরিধি এবং দৈর্ঘ্য কম থাকার মধ্যে একটি যোগসূত্র খুঁজে পেয়েছেন।,ছবির উৎস, Getty Images,আলুর পোড়া অংশও ফেলে দেয়ার পরামর্শ দিচ্ছেন গবেষকরা,মানুষের মধ্যে ক্যান্সারের ঝুঁকি বাড়াতে অ্যাক্রিলামাইডের ভূমিকা আসলে কতটা, কীভাবে অ্যাক্রিলামাইড মানুষের শরীরে ক্যান্সারের বিকাশ এবং বৃদ্ধিকে প্রভাবিত করতে পারে এর সম্ভাব্য প্রক্রিয়া সম্পর্কে এখনও জানতে পারেননি গবেষকেরা।,তবে কেন এটি ঘটতে পারে  এ নিয়ে নেদারল্যান্ডসের মাস্ট্রিচ ইউনিভার্সিটির এপিডেমিওলজির সহযোগী অধ্যাপক লিও স্কাউটেনের একটি তত্ত্ব রয়েছে।,সুইডিশ গবেষকরা খাবারে অ্যাক্রিলামাইডের উপস্থিতি আবিষ্কারের পর, ডাচ ফুড অথরিটি -খাদ্যে উপস্থিত অ্যাক্রিলামাইড মানুষের জন্য ঝুঁকিপূর্ণ কিনা তা তদন্ত করতে লিও স্কাউটেনসহ নেদারল্যান্ডস কোহর্ট স্টাডি  অন ডায়েট অ্যান্ড ক্যান্সারের পর্যবেক্ষকদের সঙ্গে যোগাযোগ করে। স্কাউটেন এবং তার সহকর্মীরা একটি প্রশ্নাবলীর উপর ভিত্তি করে জানার চেষ্টা করেন মানুষ খাবারের মাধ্যমে কতটা অ্যাক্রিলামাইড গ্রহণ করছে।,ডাচদের মধ্যে কারা কম ও উচ্চ পরিমাণে অ্যাক্রিলামাইড গ্রহণ করেছেন তাদের স্বাস্থ্যগত তথ্য নিয়ে গবেষণা করেন।,নেদারল্যান্ডসের একটি খাবার ‘ব্রেকফাস্ট কেক’ নিয়ে গবেষণা করেন, বয়স্ক ডাচদের কাছে এটা খুব জনপ্রিয়। এই কেকে আছে উচ্চ পরিমাণে অ্যাক্রিলামাইড কারণ এটা তৈরি করার সময় বেকিং সোডা ব্যবহার করা হয়। এই কেকটি যারা বেশি খান এবং যারা কম খান তাদের নিয়ে তথ্য সংগ্রহ করেন গবেষকরা।,যারা অধূমপায়ী তাদের অ্যাক্রিলামাইড গ্রহণ এবং সমস্ত ক্যান্সারের সঙ্গে যোগসূত্র যাচাই করে তারা দেখেন যে অ্যাক্রিলামাইডের উচ্চ সংস্পর্শে থাকা নারীদের মধ্যে এন্ডোমেট্রিয়াল ও ওভারিয়ান ক্যান্সার হবার ঝুঁকি অনেক বেশি।,এছাড়া গবেষণায় অ্যাক্রিলামাইড গ্রহণ ও কিডনি ক্যান্সারের মধ্যে একটি যোগসূত্রও খুঁজে পান তারা।,যদিও এই গবেষণা ফলাফলের বিষয়ে অন্য গবেষকরা নিশ্চিত কিছু বলেননি।,২০১২ সালে যুক্তরাষ্ট্রের একটি সমীক্ষায় উঠে আসে যে উচ্চ পরিমাণে অ্যাক্রিলামাইড গ্রহণের কারণে মেনোপজ পরবর্তী সময়ে অধূমপায়ী নারীদের মধ্যে ওভারিয়ান ও এন্ডোমেট্রিয়াল ক্যান্সারের ঝুঁকি বেড়ে যায়।,তবে অবশ্যই, এর অন্য কারণ থাকতে পারে - যারা উচ্চ মাত্রার অ্যাক্রিলামাইড গ্রহণ করেন তাদের লাইফস্টাইলও ক্যান্সারের উচ্চ ঝুঁকি তৈরি করে।,অন্যান্য গবেষণাতেও তেমন কোনও তথ্য পাওয়া যায়নি। কিন্তু এটা এখনও পরিষ্কার নয় যে স্কাউটেন  ও তার দল যেসব গবেষণামূলক তথ্য বের করেছেন তা কি ভুল ছিল, নাকি অন্যান্য গবেষণায় অ্যাক্রিলামাইড গ্রহণের বিষয়টি সঠিকভাবে যাচাই করতে পারেনি।,অ্যাক্রিলামাইডের সম্ভাব্য ক্যান্সার-সৃষ্টিকারী প্রভাবের পেছনের প্রক্রিয়াটির সাথে হরমোনের সম্পর্কও থাকতে পারে বলে উল্লেখ করেছেন স্কাউটেন। এর কারণ – ক্যান্সারের ঝুঁকি বাড়ার সাথে কিছু হরমোনেরও সম্পর্ক আছে। বিশেষ করে এন্ডোমেট্রিয়াল ও ওভারিয়ান ক্যান্সারের মতো নারীদের যৌনাঙ্গের ক্যান্সার।,“অ্যাক্রিলামাইড এস্ট্রোজেন ও প্রজেস্টেরনকে প্রভাবিত করতে পারে যা নারীদের ক্যান্সার হবার ঝুঁকি বাড়িয়ে তুলতে পারে। কিন্তু এখনও এটা প্রমাণ হয়নি”- বলেন স্কাউটেন।,ছবির উৎস, Getty Images,গবেষকরা বলছেন রান্না করার আগে পানিতে ১০ মিনিট আলু ভিজিয়ে রাখলে রান্নার সময় অ্যাক্রিলামাইড,কিন্তু সবচেয়ে বড় চ্যালেঞ্জ হলো আমরা কী পরিমাণ অ্যাক্রিলামাইড গ্রহণ করবো সেটা পরিমাপ করা।,“এটা ইতোমধ্যে প্রমাণিত যে অ্যাক্রিলামাইড হচ্ছে জেনোটক্সিক এবং এটি পশুদের মধ্যে ক্যান্সার তৈরি করতে পারে। কিন্তু মানুষের ক্যান্সার ও অ্যাক্রিলামাইডের মধ্যে সম্পর্কের বিষয়টি এখনও পরিষ্কার নয়” -বলেন লাগুজি।,২০২২ সালের একটি গবেষণায় দেখা গেছে, অ্যাক্রিলামাইড গ্রহণ এবং ক্যান্সারে মৃত্যুর মধ্যে একটি যোগসূত্র আছে, যদিও ঠিক কী ধরণের ক্যন্সার সেটি সুনির্দিষ্টভাবে বলা যায়নি।,লাগুজি তার গবেষণায় নন-গাইনোলজিক্যাল ক্যান্সারের ঝুঁকি ও অ্যাক্রিলামাইড গ্রহণের মধ্যে কোনও যোগসূত্র খুঁজে পাননি। তার মতে- এর কারণ হতে পারে- মানুষের মধ্যে যে রিপারেটিভ মেকানিজম আছে সেটা কার্সিনোজেনিক ও নিউরোটক্সিক প্রভাব কাটাতে সাহায্য করে। অথবা এ নিয়ে আরও অনেক গবেষণামূলক তথ্যের প্রয়োজন আছে।,“এছাড়া আমরা শুধু অ্যাক্রিলামাইড খাচ্ছি না, এটা খাবারের মধ্যে আছে। যেখানে খাবারের অন্যান্য উপাদানও আছে যেমন অ্যান্টি অক্সিডেন্ট- যা টক্সিক মেকানিজম প্রতিরোধ করে” বলেন লাগুজি।,যদিও খাবারের মাধ্যেম অ্যাক্রিলামাইড গ্রহণ নিয়ে পাকাপোক্ত কোনও গবেষণার ফলাফল এখনও আসেনি, কিন্তু  ফুড ইন্ডাস্ট্রি খাবারে এই পদার্থের পরিমাণ কমানোর নানা পদক্ষেপ নিচ্ছে।,অ্যাক্রিলামাইড গাছপালায় পাওয়া যায় না, যখন খাবার রান্না হয় তখন আগুনের তাপে প্রাকৃতিকভাবে এটা তৈরি হয়।,সুতরাং যখন খাবার রান্না করা হবে তখন কম আঁচে রান্না করা একটা উপায়, এছাড়া কিছু স্টার্চসমৃদ্ধ খাবার রান্নার আগে পানিতে ভিজিয়ে রাখার পরামর্শ দিচ্ছেন গবেষকরা। যেমন আলু রান্নার আগে ১০ মিনিট গরম পানিতে চুবিয়ে রাখার পরামর্শ দিচ্ছেন তারা।  ফলে রান্নার সময় অ্যাক্রিলামাইড তৈরি হবার সম্ভাবনা কমে যায় প্রায় ৯০ শতাংশ।,লাগুজি বলছেন অ্যাক্রিলামাইড যে স্বাস্থ্য ঝুঁকি তৈরি করছে এর ফলে সাম্প্রতিক বছরগুলোতে এই নিয়ে গবেষণায় বিজ্ঞানীদের আগ্রহ বেড়েছে। এটা অনেক দীর্ঘ পথ। অনেক সময় হয়তো লাগবে এ বিষয়ে বিস্তারিত জানতে।,কিন্তু অ্যাক্রিলামাইড গ্রহণ যে ক্যান্সারের ঝুঁকি বাড়িয়ে তোলে এ বিষয়ে হয়তো খুব শীগগিরই পরিষ্কার ধারণা পাওয়া যাবে বলে জানাচ্ছেন লাগুজি।,আর এর মধ্যে পোড়া খাবার যেমন টোস্ট, বা পোড়া আলু এগুলো থেকে পোড়া অংশ ছেঁচে খাওয়াটাই হবে বুদ্ধিমানের কাজ।"
"বাংলাদেশে কয়েক মাস ধরে কাশিতে ভুগছেন বহু মানুষ, করণীয় কী?",
"মশাবাহিত জাপানিজ এনকেফালাইটিস এখন বাংলাদেশে, যার মৃত্যুহার ৩০%","ছবির উৎস, Getty Images,কিউলেক্স মশা।,বাংলাদেশে দেখা দিয়েছে মশাবাহিত রোগ ‘জাপানিজ এনকেফালাইটিস’। এই ভাইরাসটি মূলত কিউলেক্স মশার মাধ্যমে ছড়ায়।,এই পর্যন্ত ৬৪টি জেলার ৩৬টিতে এই রোগে আক্রান্ত রোগী পাওয়া গিয়েছে।,বাংলাদেশে এই রোগ এখনও খুব আশঙ্কাজনক পরিস্থিতিতে না গেলেও মানবদেহে রোগটির প্রভাব মারাত্মক হওয়ায় এখন থেকেই সচেতনতার পরামর্শ দিয়েছেন জনস্বাস্থ্য বিশেষজ্ঞরা।,আইসিডিআর,বি-এর প্রতিবেদনে বলা হচ্ছে, আক্রান্ত রোগীদের প্রতি চারজনের মধ্যে একজন রোগী মৃত্যুবরণ করেন। অন্যদিকে বিশ্ব স্বাস্থ্য সংস্থা বলছে রোগটির মৃত্যু হার ৩০%। অর্থাৎ আক্রান্ত ১০০ জনের ৩০ জনই মারা যান।,আবার আক্রান্ত যারা বেঁচে থাকেন তাদের মধ্যে ৩০-৫০ শতাংশ রোগীর শারীরিক ও মানসিক অক্ষমতা তৈরি হয়।,যেমন: স্থায়ী বুদ্ধিবৃত্তিক, আচরণগত ও স্নায়বিক ক্ষতি হয়, অনেকে পঙ্গু হয়ে পড়েন, বার বার খিঁচুনি হয়, রোগী আর কথা বলতে পারেন না।,সকল বয়সের মানুষের এই রোগে আক্রান্ত হওয়ার ঝুঁকি থাকলেও ১৫ বছর বা এর চেয়ে কম বয়সের শিশুদের মধ্যে আক্রান্তের হার বেশি।,প্রতি চারজন রোগীর মধ্যে তিনজনের বয়স ১৫ বছর বা এর চেয়ে কম।,এছাড়া শিশুদের ক্ষেত্রে মৃত্যুর আশঙ্কা বেশি৷,এ ব্যাপারে চট্টগ্রাম বিভাগের স্বাস্থ্য পরিচালক মো. সাখাওয়াত উল্লাহ জানান, তাদের কাছে যেসব রোগী আসছেন তাদের মধ্যে অনেকেই শিশু। তাদেরকে প্রায়ই অজ্ঞান অবস্থায় ভর্তি করা হয়।,যেহেতু শিশুরা বাইরে খেলাধুলা করে, ফলে তারা সহজেই মশার সংস্পর্শে বেশি আসে বলে তিনি জানান।,ছবির উৎস, Getty Images,বাংলাদেশে আক্রান্ত প্রতি চারজন রোগীর মধ্যে তিনজনের বয়স ১৫ বছর বা এর চেয়ে কম।,জাপানিজ এনকেফালাইটিস বাংলাদেশে সর্বপ্রথম শনাক্ত হয়েছিল ১৯৭৭ সালে, ময়মনসিংহ জেলার একটি গ্রামে।,সে সময়ে ২২ জন এতে আক্রান্ত হয়েছিলেন, এরমধ্যে সাতজন মারা যান।,তবে এ নিয়ে গবেষণা কার্যক্রম শুরু হয় ২০০৩ সাল থেকে। সে সময় রাজশাহী, রংপুর, খুলনা, চট্টগ্রাম - এই ৪টি জেলার টারশিয়ারি হাসপাতালে নজরদারি করা হলেও সারা দেশের ৬৪ জেলায় সার্ভেলেন্স শুরু হয় ২০১৭ সাল থেকে যা এখনও চলছে।,বর্তমানে দেশব্যাপী ৮২টি সরকারি হাসপাতাল এবং ২১টি বেসরকারি হাসপাতালে জাপানিজ এনকেফালাইটিস রোগী সনাক্তকরণের লক্ষ্যে সার্ভেলেন্স চলমান রয়েছে।,সারা বছরই এ রোগে আক্রান্ত রোগী শনাক্ত হয় তবে মে মাস থেকে ডিসেম্বর মাস পর্যন্ত রোগীর সংখ্যা সব চাইতে বেশি দেখা যায়।,উত্তর পশ্চিমাঞ্চলের জেলাগুলোতে এ রোগের প্রকোপ বেশি।,গত ১০ বছরের পরিসংখ্যানে রংপুর বিভাগে সর্বোচ্চ ৪৫% রোগী শনাক্ত হয়েছে, দ্বিতীয় অবস্থানে থাকা রাজশাহী বিভাগের সনাক্তের হার ৩০% এবং তৃতীয় স্থানে থাকা চট্টগ্রাম বিভাগে শনাক্তের হার ৯%।,বিশেষজ্ঞরা বলছেন, সংক্রমণ সারা বছর ঘটতে পারে তবে উষ্ণ মৌসুমে ও বর্ষাকালে এর সংক্রমণ তীব্র হয়।,গ্রামাঞ্চলে রোগটির প্রাদুর্ভাব বেশি। বিশেষ করে যেখানে কৃষিকাজে সেচ ব্যবহার হয় সেসব জায়গায়।,জনস্বাস্থ্য বিশেষজ্ঞ বেনজির আহমেদ বলেন, “যেসব অঞ্চলে ধান চাষ করতে সেচ ব্যবহার হয় সেখানে কিউলেক্স মশা বংশবৃদ্ধির উপযুক্ত পরিবেশ পায়। বর্ষায় এদের সংখ্যা বাড়ে আবার শীতকালে সেচের ব্যবহারেও মশা বাড়তে থাকে।”,বাংলাদেশ সরকারের স্বাস্থ্য অধিদফতর, আইসিডিডিআর,বি ও অন্যান্য আন্তর্জাতিক সংস্থা এই রোগের প্রভাব, বিস্তার ও প্রতিরোধ করার লক্ষ্যে বিভিন্ন গবেষণা এবং সার্ভেলেন্স কার্যক্রম পরিচালনা করে আসছে।,পরবর্তীতে স্বাস্থ্য অধিদপ্তরের আওতাধীন মা, নবজাত শিশু এবং কিশোর কিশোরীর স্বাস্থ্য (এমএনসিএন্ডএএইচ), রোগতত্ত্ব, রোগ নিয়ন্ত্রণ ও গবেষণা ইন্সটিটিউট (আইইডিসিআর) ও বেসরকারি প্রতিষ্ঠান বিশ্ব স্বাস্থ্য সংস্থা, আইসিডিডিআর,বি এবং পাথ (পিএটিএইচ) এই কার্যক্রমের সঙ্গে যুক্ত হয়।,ছবির উৎস, Getty Images,জাপানিজ এনকেফালাইটিসের কারণে বাংলাদেশ গুরুতর ক্ষতির সম্মুখীন হচ্ছে।,বিশেষ করে যে সমস্ত পরিবারের সদস্যরা এই রোগে আক্রান্ত হয় তারা সামাজিক এবং অর্থনৈতিকভাবে ক্ষতিগ্রস্ত হন বলে আইসিডিডিআর,বি'র প্রতিবেদনে উঠে এসেছে।,সেখানে বলা হচ্ছে, এই রোগের তাৎক্ষণিক চিকিৎসার জন্য একটি পরিবারকে গড়ে ৮০ হাজার থেকে ৯০ হাজার টাকা খরচ করতে হয় এবং দীর্ঘকালীন চিকিৎসার জন্য ৪০০০ থেকে ৬০০০ টাকা প্রতি মাসে খরচ করতে হচ্ছে।,এছাড়াও যে সকল রোগীর শারীরিক ও মানসিক অক্ষমতা তৈরি হয় এবং কর্মক্ষমতা হারিয়ে ফেলেন সে সব রোগীর পরিবারকে সামাজিক ও অর্থনৈতিক ক্ষতি সারা জীবন বয়ে বেড়াতে হয়।,আইসিডিডিআরবির প্রধান গবেষক রেবেকা সুলতানা বলেন, ""আমরা এমন কিছু পরিবারকে দেখেছি যারা ধার করে চিকিৎসা করতে করতে আর কুলিয়ে উঠতে পারছেন না। বাধ্য হয় তাদের শেষ সম্বল জমিটুকুও বিক্রি করে দিচ্ছেন। উত্তরাঞ্চলের এই মানুষগুলো এমনিতেই দরিদ্র্য। তার ওপর এই রোগের কারণে তারা নিঃস্ব হয়ে যাচ্ছে।"",জাপানিজ এনকেফালাইটিস হলো মশার মাধ্যমে ছাড়ানো ভাইরাসজনিত রোগ। এটি মূলত কিউলেক্স মশার কামড়ে মানুষের মধ্যে ছড়ায়।,এই রোগ সর্বপ্রথম জাপানে শনাক্ত হয়েছিল ১৮৭১ সালে। পরবর্তীতে রোগটি এশিয়া এবং পশ্চিম প্রশান্ত মহাসাগরীয় ২৪টি দেশে ছড়িয়ে পড়ে, যা প্রায় তিনশ কোটি মানুষকে ঝুঁকিতে ফেলেছে।,বাংলাদেশের উত্তর পশ্চিমাঞ্চলীয় অঞ্চলে এবং দক্ষিণে এর প্রাদুর্ভাব দেখা দেয়।,এই রোগের লক্ষণসমূহ ১-৬ দিন পর্যন্ত স্থায়ী হতে পারে৷ রোগটির প্রধান লক্ষণগুলো হচ্ছে:,সাধারণত মশা কামড় দেয়ার চার থেকে ১৪ দিনের মধ্যে এই রোগের লক্ষণ প্রকাশ পায়।,আবার অনেকে ভাইরাসে আক্রান্ত হলেও কোন উপসর্গ দেখা যায় না।,তবে এই ভাইরাসটি একজন রোগীর থেকে অন্য সুস্থ লোকের শরীরে ছড়ায় না৷ শুধুমাত্র ভাইরাসবাহী মশা কামড়ালেই ছড়াবে।,গবাদি পশুরাও মশার মাধ্যমে এই রোগে আক্রান্ত হতে পারে। এসব প্রাণীর ক্ষেত্রে রোগে আক্রান্ত হওয়ার প্রধান লক্ষণ হলো- গাভীর সন্তানহীনতা, গর্ভপাত, জ্বর ও আলস্যভাব৷,পশুর মধ্যে এমন লক্ষণ দেখলে তার চিকিৎসার ব্যবস্থা করতে হবে।,ছবির উৎস, Getty Images,বাংলাদেশের প্রকৃতিতে যতো প্রজাতির মশা রয়েছে, তার মধ্যে সবচেয়ে বেশি সংখ্যক মশা হল কিউলেক্স।,কোন রোগীর মধ্যে ওপরে উল্লেখিত লক্ষণগুলো দেখা দিলে, তাকে সাথে সাথে হাসপাতালে ভর্তির পরামর্শ দিয়েছেন বিশেষজ্ঞরা।,বাংলাদেশের সব সরকারি জেলা পর্যায়ের হাসপাতাল ও মেডিকেল কলেজ হাসপাতালগুলোতে এ রোগের চিকিৎসার ব্যবস্থা আছে বলে জানা যায়।,অ্যান্টিবডি পরীক্ষার মাধ্যমে রোগটি শনাক্ত করা হয়।,তবে এই রোগের কোনও নির্দিষ্ট চিকিৎসা বা অ্যান্টিভাইরাল নেই। এ কারণে  হাসপাতালগুলোয় রোগীকে মূলত সাপোর্টিভ চিকিৎসা দেয়া হয়। অর্থাৎ যেমন উপসর্গ তেমন চিকিৎসা।,ভাইরাস সংক্রমণের ফলে রোগীর মস্তিষ্কে প্রদাহ তৈরি হতে পারে। তাই সময়মত চিকিৎসা না নিলে রোগীর মৃত্যু পর্যন্ত হতে পারে বলে বিশেষজ্ঞরা সতর্ক করে দিয়েছেন।,দ্রুত চিকিৎসা শুরু করা গেলে রোগী সুস্থ হতে পারেন।,জাপানিজ এনকেফালাইটিস থেকে বাঁচার স্থায়ী সমাধান হিসেবে টিকা দেয়ার ওপরেই জোর দিচ্ছেন বিশেষজ্ঞরা।,বাংলাদেশের প্রকৃতিতে যতো প্রজাতির মশা রয়েছে, তার মধ্যে সবচেয়ে বেশি সংখ্যক মশা হল কিউলেক্স।,তবে এই মশা কামড়ালেই যে কেউ জাপানিজ এনকেফালাইটিসে আক্রান্ত হবেন এমনটা নয়। শুধুমাত্র ভাইরাসবাহী কিউলেক্স মশা বিপদজনক।,এ মশা সাধারণত জমে থাকা পানিতে বংশবিস্তার করে। তাই বাড়ির আঙ্গিনায় পানি জমলে  সেগুলো পরিষ্কার করার পরামর্শ দিয়েছেন বিশেষজ্ঞরা।,মশার কামড় এড়াতে ব্যক্তিগত প্রতিরোধমূলক ব্যবস্থার মধ্যে রয়েছে মশা তাড়ানোর ওষুধ ছেটানো, মশারি ব্যবহার, লম্বা হাতের কাপড় পরিধান।,এক কথায় প্রাথমিকভাবে রোগের প্রাদুর্ভাব নিয়ন্ত্রণে নিয়মিত কিউলেক্স মশা নিধন জরুরি।,এক্ষেত্রে ব্যক্তি পর্যায়ে সচেতনতার পাশাপাশি সরকারি পর্যায়ে বিশেষ করে সিটি কর্পোরেশন, পৌরসভাকে মশা নিধনে ও মশার বংশবৃদ্ধি নির্মূলে কার্যকর পদক্ষেপ নেয়ার তাগিদ দেয়া হচ্ছে।,সেইসাথে আক্রান্ত এলাকায় ভ্রমণের আগে ভ্রমণকারীদের টিকা নেওয়ার পরামর্শ দেওয়া হচ্ছে।,তবে মশা নিয়ন্ত্রণের চাইতে মানুষের টিকাদানকে বেশি অগ্রাধিকার দেয়ার কথা বলছে বিশ্ব স্বাস্থ্য সংস্থা এবং জনস্বাস্থ্য বিশেষজ্ঞরা।,বিশেষ করে ভাইরাস সংক্রমণের জন্য যেখানে উপযুক্ত পরিবেশ রয়েছে সেখানে টিকা দেওয়ার বিষয়টি বিবেচনা করার কথা বলা হচ্ছে।,জনস্বাস্থ্য বিশেষজ্ঞ বেনজির আহমেদ জানান, “শুধু মশা নিয়ন্ত্রণ করে কোন রোগ শতভাগ নির্মূল সম্ভব নয়। এজন্য একমাত্র উপায় হল টিকা। বাংলাদেশ বেশ কয়েক বছর ধরেই এই টিকা আনার কথা বলছে। কিন্তু এখন পর্যন্ত কোন অগ্রগতি দেখছি না। সরকারের উচিত দ্রুত এ বিষয়ে সিদ্ধান্ত নেয়া।”,ছবির উৎস, Getty Images,জাপানিজ এনকেফালাইটিস থেকে বাঁচার স্থায়ী সমাধান হিসেবে টিকা দেয়ার ওপরেই জোর দিচ্ছেন বিশেষজ্ঞরা। টিকা,সাধারণত কেউ একবার টিকা নিলে আজীবন এই রোগ থেকে মুক্ত থাকতে পারবেন।,বিশ্ব স্বাস্থ্য সংস্থা ২০১৪ সালে জাপানিজ এনকেফালাইটিস রোগের টিকার অনুমতি দিয়েছে।,ভারত, নেপাল, মিয়ানমার, মালয়েশিয়াসহ আরও কয়েকটি দেশ তাদের জাতীয় টিকাদান কর্মসূচিতে জাপানিজ এনকেফালাইটিসের টিকা প্রবর্তন করে রোগটির প্রকোপ অনেকটাই কমিয়ে এনেছে।,বাংলাদেশ এখনো জাতীয় টিকাদান কর্মসূচিতে এই ভ্যাকসিন চালু করেনি। তবে সরকার জাপানিজ এনকেফালাইটিসের টিকা দেয়ার লক্ষ্যে বেশ কিছু পরিকল্পনা ও কার্যক্রম গ্রহণের কথা বলেছে।,এই টিকার সফল বাস্তবায়ন হলে বাংলাদেশ থেকে থেকে জাপানিজ এনকেফালাইটিস রোগটি নির্মূল করা সম্ভব হবে বলছেন জনস্বাস্থ্য বিশেষজ্ঞরা।,সাধারণত নতুন কোন টিকা আনতে গেলে টিকা বিষয়ক জোট- গ্লোবাল অ্যালায়েন্স ফর ভ্যাকসিন অ্যান্ড ইমিউনাইজেশনের (গাভি) কাছে আবেদন জানাতে হয়। এরপর সেরাম ইন্সটিটিউটের মাধ্যমে এই টিকাগুলো দেশে আসে।,টিকার জন্য গাভিতে আবেদন এখনও প্রক্রিয়াধীন আছে বলে জানিয়েছেন আইসিডিডিআর,বির প্রধান গবেষক রেবেকা সুলতানা।,টিকা পাওয়া গেলে এটি রাজশাহীর ২টি জেলা ও রংপুরের ২টি জেলায় দেয়ার কথা রয়েছে। তবে এই তালিকায় চট্টগ্রামকেও যুক্ত করার কথা জানিয়েছেন তিনি।,সরকার এই টিকাটি হাতে পেলে একে জাতীয় টিকাদান কর্মসূচির অন্তর্ভুক্ত করতে পারে। এছাড়া যেসব অঞ্চলে রোগের প্রাদুর্ভাব বেশি সেখানে ১৫ বছর বা তার কম বয়সীদের এই টিকা দেয়ার ব্যাপারে সরকারি উদ্যোগে প্রচার প্রচারণা চালানোর কথা রয়েছে।,বিশ্ব স্বাস্থ্য সংস্থার তথ্যমতে, বর্তমানে চার ধরনের ভ্যাকসিন ব্যবহার করা হচ্ছে। এরমধ্যে চীনে উৎপাদিত লাইভ অ্যাটেনুয়েটেড SA14-14-2 সর্বাধিক ব্যবহৃত টিকা।"
করোনার ভয়ে তিন বছর ধরে ছেলেকে নিয়ে ঘর-বন্দি ছিলেন ভারতের এক নারী,"ছবির উৎস, ANI,তিন বছর ঘর বন্দী থাকার পরে এক নারী ও তার পুত্রকে উদ্ধার করে নিয়ে যাওয়া হচ্ছে,ভারতের রাজধানী দিল্লি লাগোয়া গুরুগ্রামের এক অদ্ভুত ঘটনা সামনে এসেছে, যেখানে এক নারী তার ছেলেকে নিয়ে গত তিনবছর ধরে ঘর-বন্দী থেকেছেন।,করোনার ভয়ে তিনি ঘর বন্ধ করে বসবাস করছিলেন বলে জানিয়েছে পুলিশ।,ওই নারীকে উদ্ধার করার পরে পুলিশ জানতে পেরেছে যে তার ছেলের হাঁপানির রোগ ধরা পড়ে ২০১৫-১৬ সালে। এরপরে করোনা মহামারির সময়ে ভয়ে স্বামীকেও বাড়িতে আসতে বারণ করে দেন তিনি। স্বামী বাধ্য হয়ে কাছেই একটা বাড়ি ভাড়া নিয়ে থাকছিলেন, কিন্তু  তিনি নিয়মিত খাবার এবং নিত্যপ্রয়োজনীয় সামগ্রী কিনে দিয়ে আসতেন স্ত্রীকে।,ছবির উৎস, Getty Images,পুলিশ বলছে ছেলের করোনা হয়ে যেতে পারে, এই ভয়ে ঘর বন্দী ছিলেন ওই নারী - প্রতীকি ছবি,গুরুগ্রাম পূর্বের সহকারী পুলিশ কমিশনার ড. কবিতা বিবিসিকে জানিয়েছেন, ওই পরিবারটির ব্যক্তিগত পরিসরকে সবার সম্মান জানানো উচিত, তাই তিনি পরিবারের কারও নাম নিতে চান নি। তিনি জানান, ওই নারীর স্বামী শিশু কল্যাণ কমিটির কাছে সাহায্য চেয়েছিলেন। তারপরেই পুলিশ এবং শিশু কল্যাণ কমিটি ওই নারী এবং তার সন্তানকে উদ্ধার করে।,ড. কবিতার কথায়, “ওই নারীর ভয় ছিল যে ছেলেকে যদি করোনা মহামারির সমে বাইরে বেরতে দেন, তাহলে সে অসুস্থ হয়ে পড়তে পারে, এমনকি তার মৃত্যুও হতে পারে। ছেলের যেহেতু হাঁপানির রোগ আগেই ধরা পড়েছে, তাই তার ভয়টা বেশি ছিল। মহামারি শেষ হওয়ার পে তার স্বামী অনেক বুঝিয়েছেন, কিন্তু তিনি বুঝতে চান নি। এরপরেই ওই ব্যক্তি সহায়তা চান।“,পুলিশ যখন তাদের উদ্ধার করতে বাড়িতে ঢোকে, তখন তারা দেখতে পায় যে একটা ঘরে সমস্ত জঞ্জাল জড়ো করে রাখা আছে।,ওই নারী এবং তার সন্তানের স্বাস্থ্য পরীক্ষা করা হচ্ছে এটা বুঝতে যে  এই তিন বছরের ঘটনা তাদের শরীর বা মনের ওপর কতটা প্রভাব ফেলেছে।,ছবির উৎস, ANI,গুরুগ্রামের যে ঘরে বন্দী হয়ে ছিলেন ওই নারী,তবে মনোরোগ বিশেষজ্ঞরা বলছেন, গুরুগ্রামের মতো ঘটনা কিন্তু প্রথম ঘটল না।,এর আগে দিল্লির কাছে নয়ডায় দুই বোনের ঘটনা সংবাদমাধ্যমে এসেছিল, কারণ তারা বাবার মৃত্যুর পরে ছয় মাস নিজেদের ঘর-বন্দী করে রেখেছিলেন।,চিকিৎসকরা বলছেন, রোগের আতঙ্ক থেকে যে মানসিক সমস্যা তৈরি হয়, তাকে হাইপোকনড্রিয়েসিস বলে।,মনোরোগ বিশেষজ্ঞ ডা. নিশা খান্না বলছেন, “এই নারীর মনে আতঙ্ক তৈরি হয়েছিল যে সন্তানের যাতে করোনা না হয়ে যায়, সেজন্য তিনি নিজেকে আর সন্তানকে ঘর-বন্দী করে রেখেছিলেন তিন বছর ধরে। সন্তানকে সম্পূর্ণভাবে তিনিই নিয়ন্ত্রণ করছিলেন এই সময়ে। তিনি যে মানসিকভাবে সুস্থ ছিলেন না, সেটা বোঝাই যাচ্ছে।“,আরেক মনোরোগ চিকিৎসক ডা. সৌম্যা মুদগলের কথায়, “করোনার সময়ে অনেক মানুষের মধ্যেই এইধরনের আতঙ্ক তৈরি হতে দেখেছি আমরা। এক্ষেত্রে ওই নারীর মানসিক সমস্যাটা ছিল সন্তানকে সুরক্ষিত রাখার জন্য তিনি নিজের স্বাভাবিক জীবন থেকেও সরে থেকেছেন।“,সামাজিক জীবন থেকে কোনও শিশুকে যদি সরিয়ে রাখা হয় দীর্ঘ দিন, তার প্রভাব শিশুটির ওপরেও নিশ্চিতভাবেই পড়বে বলে জানাচ্ছিলেন ডা. মুদগল।,“এই বাচ্চাটির বয়স ১০ সাল বলে আমরা জানতে পারছি। এই বয়সে স্কুলে যাওয়ার জন্য বা বাইরে খেলাধুলো করতে যাওয়ার জন্য জেদ করার কথা। কিন্তু আমাদের এটা বুঝতে হবে যে ঘর-বন্দী থাকার সিদ্ধান্তটা কি তার ওপরে জোর করে চাপিয়ে দেয়া হয়েছিল, না কি সে নিজে জেনে-বুঝে ঘরে আটকে থাকছিল। যাই হয়ে থাক, এই ঘটনার প্রভাব তার মনের ওপরে পড়বেই,” বলছিলেন ডা. মুদগল।,ছবির উৎস, ANI,বাড়ির একটি ঘরে জঞ্জাল জমিয়ে রাখা হয়েছিল,দুই বিশেষজ্ঞই জানিয়েছেন, দীর্ঘ সময় ধরে কোনও শিশুকে সামাজিক জীবন থেকে দূরে সরিয়ে রাখলে তার ব্যক্তিত্ব প্রভাবিত হবে। বাচ্চাটি ইন্ট্রোভার্ট বা অন্তর্মুখী হয়ে যেতে পারে, বা সমাজের সঙ্গে মেলামেশা করতে তার সমস্যা হতে পারে। আতঙ্কও তৈরি হয় বাচ্চাদের মধ্যে। আর পড়াশোনাও প্রভাবিত হবে।,চিকিৎসকরা বলছেন, “শিশুটির মনে তার পরিবারের ওপর থেকেও ভরসা চলে যেতে পারে। সে যখন দেখবে যে তাকে সুরক্ষিত রাখার জন্য তিন বছর আটকে রাখা হয়েছিল, কিন্তু বাইরে বেরিয়ে সে দেখতে পাবে যে অন্য বাচ্চাদের থেকে সে অনেক ব্যাপারেই পিছিয়ে পড়েছে, তখন তার মনে একটা শক লাগবে।“,তবে এই ঘটনায় ঐ নারীর স্বামীর ভূমিকা নিয়েও প্রশ্ন উঠছে, পুলিশ বা শিশু কল্যাণ কমিটির কাছে তিনি আগে কেন সহায়তা চাইলেন না।"
একসাথে বেশি খাবার খেলে শরীরে কী ঘটে?,"ছবির উৎস, Getty Images,একসাথে বেশি পরিমাণ খাবার খেলে তা দেহে যেসব পরিবর্তন আনতে পারে তার মধ্যে একটি হলো আরো বেশি ক্ষুধা অনুভব করা। অবশ্য পাকস্থলীর আকার বাড়ে বলেই এমনটি হয় তা কিন্তু নয়।,আমি মোটামুটি আত্মবিশ্বাসী যে বেশি পরিমাণ খাবার খাওয়ার পর আমার কেমন লাগবে: ঝিমুনি ভাব, আসলেমি লাগা এবং অবশ্যই পেট পুরো ভর্তিভাব। কিন্তু আমি এটাও নিশ্চিত যে পরের দিন দুপুরের খাবারের সময় আমি অতিরিক্ত একটি রোস্ট খাওয়ার জায়গা ঠিকই করে নিবো।,যখন আপনি এটা ভাববেন তখন বেশ অবাকই লাগবে যে, বিশাল পরিমাণ খাবার খাওয়ার ঠিক পরের দিনই আপনি একদম আগের দিনের মতোই একই পরিমাণ খাবার আবার খেতে পারবেন। তার মানে প্রথম বারে কি আমাদের শিক্ষা হয়নি?,বড় কোন উৎসবের দিনের ভোজের পরও আমরা কেন আবার ক্ষুধার্ত অনুভব করি?,অতিরিক্ত খাওয়া কি আমাদের পাকস্থলীর আকার বাড়িয়ে দেয়? মানে পরের দিন কি আপনার পাকস্থলীতে আরো বেশি খাবার রাখার মতো জায়গা তৈরি হয়?,এটা ভেবেও এখন আমার আবার ক্ষুধা লাগছে।,এর উত্তর হচ্ছে, বেশিরভাগ মানুষের ক্ষেত্রে, সম্প্রতি আপনি যে অনেক বেশি পরিমাণ খাবার খেয়েছেন তার জন্য ক্ষুধা অনুভব করেন না। আপনি শুধু ক্ষুধার জন্যই ক্ষুধা অনুভব করেন।,কিন্তু সবার আগে, ক্ষুধার অনুভূতিটা আসলে কি?,আসলে কোন কিছু খাওয়ার জন্য আপনি যে তাড়না অনুভব করেন, তা আপনার দেহের ভেতরে বেশ কিছু শারীরবৃত্তীয় পরিবর্তনের কারণে হয়।,ছবির উৎস, Getty Images,এটা সত্য যে আপনি যখন ক্ষুধার্ত থাকেন তখন আপনার পাকস্থলীর আকার পরিবর্তিত হয়। পাকস্থলী সংকুচিত হয় যখন খাবার হজম হয়ে অন্ত্রের দিকে যায়। পেটে গুড়গুড় শব্দ হয় যখন বাতাস আর খাবার একসাথে নিচের দিকে নামতে থাকে।,আমাদের যে ক্ষুধা লাগতে যাচ্ছে এই শব্দ হচ্ছে তার প্রথম সংকেত, কারণ এটা শোনা যায় এবং এটি শরীরেই ঘটে।,শব্দ তৈরির পর পাকস্থলী আবার প্রসারিত হতে থাকে নতুন খাবার গ্রহণের প্রস্তুতি হিসেবে- এগুলো হয় হরমোনের প্রভাবে।,তবে খাবার খেলে যে পাকস্থলী বড় হয় সেটি অবশ্য সত্য নয়। পাকস্থলী বেশ স্থিতিস্থাপক। তাই বেশি পরিমাণে খাবার খাওয়ার পরও এটি আবার এর আগের অবস্থায় ফিরে আসে(প্রায় ১-২ লিটারের মতো)। বাস্তবিক পক্ষে বেশিরভাগ মানুষের পাকস্থলী সক্ষমতার দিক থেকে প্রায় একই- উচ্চতা কিংবা ওজন কোন কিছুই তেমন প্রভাব ফেলে না।,আমরা যে বিষয়টি নিয়ে তেমন সচেতন থাকি না সেটি হচ্ছে ক্ষুধাজনিত হরমোনের নিঃসরণ: পাকস্থলী থেকে ঘ্রেলিন ও হাইপোথ্যালামাস থেকে নিঃসৃত এনপিওয়াই বা নিউরোপেপটাইড ওয়াই এবং এজিআরপি  নামে হরমোন । পাকস্থলী খালি থাকলে ঘ্রেলিন নিঃসরিত হয় এবং এটি আমাদের মস্তিষ্কে এনপিওয়াই ও এজিআরপির উৎপাদন শুরু করাতে ভূমিকা রাখে। এই দুটি হরমোনই  ক্ষুধার অনুভূতি তৈরির জন্য দায়ী, যা কিনা আমাদের মানসিক সন্তুষ্টির অনুভূতিকেও ছাপিয়ে যায়।,অন্যদিকে অনেকটা উল্টোভাবেই, স্থূলকায় দেহের অধিকারীদের তুলনায় চিকন দেহের অধিকারীদের মধ্যে ঘ্রেলিনের মাত্রা বেশি থাকে। আপনার মনে হতে পারে, যে হরমোনের কারণে ক্ষুধার অনুভূতি হয় সেটি, যে ব্যক্তি বেশি খায় তার মধ্যে বেশি থাকবে- কিন্তু এই বৈপরীত্বই প্রতিফলিত করে যে আমাদের পরিপাকতন্ত্র কতটা জটিল।,যখন ক্ষুধা অনুভূত হওয়ার জন্য মাত্র তিনটি হরমোন দরকার হয়, সেখানে আমাদের পরিতৃপ্ত হওয়ার জন্য প্রায় ডজনখানেক বা তারও বেশির দরকার হয়।,এদের মধ্যে জিআইপি এবং জিএলপি-ওয়ান, শর্করার বিপাক ক্রিয়া স্বাভাবিক রাখার জন্য প্রয়োজনীয় ইনসুলিন তৈরিতে ভূমিকা রাখে। অন্য বেশ কিছু হরমোন আমাদের পাকস্থলীতে খাবারের চলাচল ধীর রাখতে কাজ করে যাতে আমাদের দেহ খাবার হজম করার পর্যাপ্ত সময় পায়।,যারা স্থূলকায় এবং যাদের দেহে ঘ্রেলিনের মাত্রা কম থাকে, হতে পারে যে তাদের দেহে উচ্চ মাত্রার শর্করা হজম করার জন্য যে উচ্চ মাত্রার ইনসুলিন দরকার হয় তা ঘ্রেলিনের উৎপাদনকে বাধাগ্রস্ত করে।,দুটি বস্তু ক্ষুধা কম অনুভূত হওয়ার সাথে সংশ্লিষ্ট: সিকেকে এবং পিওয়াওয়াই। যেসব রোগীর দেহে পাকস্থলীর আকার ছোট করার জন্য গ্যাস্ট্রিক ব্যান্ড লাগানো থাকে, তাদের দেহে পিওয়াওয়াই অনেক বেশি থাকে। এর কারণে ক্ষুধা কমে যায়।,ছবির উৎস, Getty Images,আপনি যদি একটি নির্দিষ্ট সময়ে বা পরিবেশে খেতে অভ্যস্ত হন তাহলে ওই সময় বা একই রকম পরিবেশে গেলে আপনার ক্ষুধা অনুভব হবে।,পাকস্থলীতে যে আলাদা হরমোন ব্যবস্থা রয়েছে সেটি পাকস্থলী খালি হলেই আপনার মস্তিষ্ককে জানান দেয়।,তারপরও আপনার অভ্যাস অনুযায়ী দিনের নির্দিষ্ট সময় এবং ক্ষুধা লাগার একটা শিক্ষাও এই হরমোন পেয়ে যায়। তাই আপনি দুপুরে যতই খান না কেন, এরপরও আপনি রাতের খাবারের সময় হলে ক্ষুধার্ত অনুভব করবেন।,সেন্টারডাটা এবং সাবেক মাস্ট্রিক্ট ইউনিভার্সিটির গবেষক ক্যারোলিয়েন ভ্যান ডেন আক্কার বলেন, “আপনি যদি বার বার রাতের খাবারের পর কোন একটি চকলেটের টুকরা বা চিপস হাতে নিয়ে গিয়ে সোফায় বসে টিভি দেখেন, তাহলে আমাদের দেহও সোফায় বসা, টিভি দেখা এবং সেসময় কিছু খাওয়ার সাথে অভ্যস্ত হয়ে যেতে পারে। আর এর ফলে আপনি যখন সোফায় বসবেন তখন আপনার কিছু খেতে ইচ্ছে করবে।”,“এটা তখনও হতে পারে যখন আপনি পরিতৃপ্ত: আপনার দেহে শক্তির মাত্রাও কানায় কানায় পূর্ণ।”,ভ্যান ডেন আক্কার এর মতে, অতিরিক্ত খাওয়া আসলে সব সময় খারাপ নয়। বরং অনিয়ন্ত্রিত খাবার খাওয়া বা বিঞ্জ ইটিং অর্থাৎ যেখান অল্প সময়ে অনেক বেশি পরিমাণ খাবার খাওয়া হয়, যা বেশিরভাগ সময় ঘৃণা, অপরাধবোধ বা লজ্জার উদ্রেক করে।,অতিরিক্ত খাবার খাওয়াটা একটা অভ্যাসের মতো, যা অনেকেই মনে করেন যে  তারা চাইলে ছেড়ে দিতে পারেন, কিন্তু অভ্যাসগত খাবার খাওয়ার তীব্র আকাঙ্খার কারণে কোন একটি খাদ্যতালিকা অনুসরণ করাটা কঠিন হয়ে পড়তে পারে।,যখন আমরা কোন খাবারের ভাল উপাদানের সাথে বিশেষ করে উচ্চ মাত্রায় চিনি রয়েছে এমন খাবারের যোগ করতে শুরু করি, নির্দিষ্ট সময়ে, সেটির সুবাস, চিত্র এবং বৈশিষ্ট্য আমাদের স্মৃতিকে জাগিয়ে তোলে এবং আমরা সেটির জন্য তীব্র আকাঙ্খা অনুভব করি। এটা শুধু আমাদের মানসিকভাবে তাড়িত করে না বরং সেটির শারীরিকভাবেও উদ্দীপ্ত করে- যেমন জিভে জল চলে আসা।,আপনি হয়তো পাভলভের কুকুরের পরীক্ষার কথা জানেন- যেখানে কুকুরকে খাবার দেয়ার আগে আগে একটি ঘণ্টা বাজানো হয়। এক পর্যায়ে দেখা যায় যে, ঘণ্টার আওয়াজ শুনলেই কুকুরের মুখ থেকে লালা ঝড়তে শুরু করে। এক্ষেত্রে মানুষও কুকুরের চেয়ে খুব বেশি আলাদা নয়।,আরেকটি পরীক্ষায়, মানুষকে বৃত্ত আর বর্গের মতো সাধারণ চিত্র দেখানো হয়। তারা যখন বর্গক্ষেত্র দেখতো তখন তাদের এক টুকরা চকলেট দেয়া হতো এবং এ কারণে যখনই তারা বর্গক্ষেত্র দেখতো তখন তাদের মধ্যে চকলেট পাওয়ার তীব্র আকাঙ্খা হতো।,কুকুরের মতো মানুষকেও সাধারণ কিছু বৈশিষ্ট্যের উপর ভিত্তি করে খাবারের আশা করানো সম্ভব।,ছবির উৎস, Getty Images,উৎসবের ছুটির সময় আমরা অনেক বেশি খাবার খেলেও আবার ক্ষুধা অনুভব করি।,ভ্যান ডেন আক্কার বলেন, “এই মিথষ্ক্রিয়া খুব তাড়াতাড়ি এবং খুব অল্প পরিমাণ চকলেট দিয়েও গড়ে তোলা সম্ভব।” “এই আকাঙ্খাগুলো গড়ে তোলা খুব সহজ, কিন্তু এগুলো থেকে বের হওয়াটা কঠিন।,আপনার দেহ মনে রাখে যে কোন এক সময়ে আপনি চকলেট খেয়েছিলেন। এই আকাঙ্খা প্রতিদিনের আকাঙ্খায় পরিণত হতে পারে- এমনকি শুধুমাত্র চার দিনের নিয়মিত অভ্যাসেই এটা সম্ভব।”,অনেক সময় আমাদের মনের ভাব এই অবস্থা তৈরির কারণ হতে পারে। মানুষ সাধারণত বলে যে, তাদের মন খারাপ থাকলে বা ক্লান্ত থাকলে তাদের নিজের উপর নিয়ন্ত্রণ কম থাকে।“এক্ষেত্রে আবেগ সরাসরি মুখরোচক খাবারের সাথে সংশ্লিষ্ট হতে পারে, এবং তখন মন খারাপই খাবারের জন্য আকাঙ্খা বাড়াতে পারে,” বলেন ভ্যান ডেন আক্কার।,নীতিগতভাবে, যেকোন মেজাজ এমনকি ইতিবাচক মনোভাবও আকাঙ্খা তৈরি করতে পারে যদি ধারাবাহিকভাবে বিষয়টি খাবারের সাথে জড়িত থাকে।,এটা বারবারই দেখা গেছে যে আমরা বন্ধুদের সাথে থাকলে বেশি খাই। এমনকি যখন আমরা অ্যালকোহল নিয়ন্ত্রণ করি, বিশেষ উৎসবে বিভিন্ন কারণে যখন আপনি খাবার টেবিলে বেশি সময় ব্যয় করেন, সামাজিকতার কারণেই তখন বেশি খাওয়া হয়। কারণ তখন আমাদের আশেপাশে যে সঙ্গীরা থাকে তাদের কারণে আমরা কতটুকু খেলাম সেই পরিমাণের দিকে নজর দিতে পারি না।,এমনকি কোন একটি পরীক্ষাগারে বসেও যদি গল্প করার মতো কেউ পাশে থাকে তাহলে মানুষ শুধু পাস্তাও বেশি পরিমাণে খেয়ে ফেলে।,ছবির উৎস, Getty Images,গবেষণায় দেখা গেছে, একা একা খাওয়ার চেয়ে অন্যদের সাথে মিলে খেলে বেশি খাওয়া হয়।,এই জ্ঞানকে খাবার খাওয়ার বাজে স্বভাব পরিত্যাগ করতে ব্যবহার করা হয়। “যখন আমরা মানুষকে কম খাওয়ায় সহায়তা করতে চাই তখন আমাদের উচিত তার অভ্যস্ত খাবারের আকাঙ্খাকে ‘অনভ্যাসে’ পরিণত করা।,এখানে আমাদের নিশ্চিত করতে পারতে হবে যে, একবার ভাল কোন কিছু খাওয়ার মানে এই নয় যে, আগামীকালও সেই খাবার আবার খেতে হবে,” বলেন ভ্যান ডেন আক্কার। এটা বেশ গুরুত্বপূর্ণ কারণ গবেষণায় দেখা গেছে যে, খাবার খাওয়ার ভাল কোন অভ্যাস একবার ভাঙার পর সেখানে খাবার খাওয়ার খারাপ একটি অভ্যাস গড়ে উঠেছে।,সম্ভবত এটা কোন আশ্চর্যের বিষয় নয় কারণ পরিবার বা বন্ধুদের সাথে বেশি পরিমাণে খাবার খাওয়ার পর আমার আবার ক্ষুধার্ত অনুভব করি। পরের দিন আমাদের আবার ক্ষুধা লাগে- অথবা এমনকি ওই দিনই পরের দিকে আবার ক্ষুধা লাগে- তার মানে এই নয় যে আমাদের পাকস্থলী প্রসারিত হয়েছে, বরং আমরা বিশেষ অনুষ্ঠানের সময় বেশি খেয়ে অভ্যস্ত হয়ে পড়েছি।,তাই উৎসবের বিশাল খাবার-দাবারের পরের দিন যদি আমাদের মস্তিষ্ক খাবার গন্ধ, চিত্র বা শব্দের সংকেত পায়, তাহলে এটি আমাদেরকে দ্বিতীয় দফা আরেকবার খাবারের জন্য প্রস্তুত করে।"
বিদেশি শিক্ষার্থীরা মেডিকেল পড়াশুনার জন্য বাংলাদেশে আসে কেন?,
ঢাকায় চিকিৎসায় অবহেলা করে বিদেশী   পাইলটকে হত্যার অভিযোগ বোনের,"পাইলট মোহাম্মদ ইউসুফ হাসান আল হেন্দিকে যথাসময়ে এবং ঠিকমতো চিকিৎসা দেয়া হয়নি বলে অভিযোগ করেছেন তার বোন তালা ইলহেন্দি জোসেফানো।,ঢাকার একটি নামী বেসরকারি হাসপাতালের অবহেলায় জর্ডান-আমেরিকান একজন পাইলটের মৃত্যু হয়েছে বলে তার বোন অভিযোগ করেছেন।,হৃদরোগে আক্রান্ত হয়ে ঢাকার বেসরকারি হাসপাতাল ইউনাইটেড হাসপাতালে ভর্তি করার পরেও গালফ এয়ারের পাইলট মোহাম্মদ ইউসুফ হাসান আল হেন্দিকে যথাসময়ে এবং ঠিকমতো চিকিৎসা দেয়া হয়নি বলে অভিযোগ করেছেন তার বোন তালা ইলহেন্দি জোসেফানো।,যুক্তরাষ্ট্রের বাসিন্দা তালা ইলহেন্দি ভাইয়ের হত্যাকাণ্ডের ন্যায়বিচার চাইতে বাংলাদেশে এসেছেন বলে জানান। তারা দুজনেই জর্ডান-আমেরিকার দ্বৈত নাগরিক।,‘’আমি এতদূর বাংলাদেশে এসেছি শুধুমাত্র আমার ভাইয়ের হত্যার বিচার চাইতে। আমার ভাই ভুল চিকিৎসা এবং হত্যাকাণ্ডের শিকার হয়েছেন,’’ বলেছেন তালা ইলহেন্দি।,এই ঘটনায় গালফ এয়ার ও ইউনাইটেড হসপিটালের বিরুদ্ধে তিনি আইনি ব্যবস্থা নেয়ার ঘোষণা দিয়েছেন।,তবে এ অভিযোগের প্রতিবাদ জানিয়ে এক বিবৃতিতে ইউনাইটেড হাসপাতাল কর্তৃপক্ষ দাবি করেছে যে, ভুল চিকিৎসা দেয়ার এবং চিকিৎসায় অবহেলার অভিযোগ ""সম্পূর্ণ অসত্য ও মনগড়া।"",ভাইয়ের মৃত্যুর বিষয়ে পরিষ্কার তথ্য পেতে কয়েকদিন আগে বাংলাদেশে এসেছেন জর্ডান এবং যুক্তরাষ্ট্রের দ্বৈত নাগরিক তালা ইলহেন্দি জোসেফানো।,সোমবার তিনি ঢাকায় একটি সংবাদ সম্মেলন করেছেন। সেখানে তিনি বলেছেন, তার ভাই গালফ এয়ারলাইন্সের পাইলট মোহাম্মদ ইউসুফ হাসান আল হেন্দি একজন সুস্বাস্থ্যের অধিকারী ব্যক্তি ছিলেন।  ঢাকার হোটেল থেকে ১৪ই ডিসেম্বর রাত পৌনে তিনটায় ফ্লাইট পরিচালনার জন্য যখন তিনি হযরত শাহজালাল বিমানবন্দরে যান।,ইমিগ্রেশনের প্রক্রিয়া করার সময় তিনি হৃদরোগে আক্রান্ত হলে তাকে ইউনাইটেড হাসপাতালে ভর্তি করা হয়।,তালা ইলহেন্দি অভিযোগ করেছে, ভোর সাড়ে পাঁচটায় তার ভাইকে ইউনাইটেড হাসপাতালে ভর্তি করার পর আরও তিনবার হার্ট অ্যাটাক হয়। কিন্তু হাসপাতালের জরুরি বিভাগে ভর্তির পরেও কোন হৃদরোগ বিশেষজ্ঞ উপস্থিত হননি এবং তার হৃদরোগের সঠিক চিকিৎসা শুরু করা হয়নি।,‘’প্রথম কার্ডিয়াক অ্যারেস্টের পর এক ঘণ্টা ২৫ মিনিট পার হওয়ার পরেও আমার ভাইয়ের জ্ঞান ফিরিয়ে আনতে যথাযথ চিকিৎসা গ্রহণ করতে পারেননি তারা। এমনকি যথাযথ পরামর্শের জন্য কোনও কার্ডিওলজিস্টকেও তারা হাজির করতে পারেননি,’’ তিনি অভিযোগ করেছেন।,‘’আমার ভাই তৃতীয়বার কার্ডিয়াক অ্যারেস্ট করলে সোয়া দুই ঘণ্টা পর্যন্ত তাকে কোনও চিকিৎসা সেবা ছাড়াই ফেলে রাখা হয়েছিল। অর্থাৎ তিনি চিকিৎসা বঞ্চিত ছিলেন।...সংকটাপন্ন অবস্থায় যখন আমার ভাইকে হাসপাতালটিতে চিকিৎসার জন্য নিয়ে আসা হয়, তখন সেখানে কোন কার্ডিওলজিস্ট ছিলেন না। বরং অনভিজ্ঞ জুনিয়র কনসালটেন্ট তাকে চিকিৎসা দিয়েছেন। যার এ ধরনের পরিস্থিতি সামাল দেয়ার যোগ্যতা ছিল না। তারা রোগীর কাগজপত্র হেরফের করার চেষ্টা করেছেন,’’ তিনি অভিযোগ করেছেন।,তার অভিযোগ,  ইউনাইটেড হাসপাতালে ভর্তির পর পাইলট ইউসুফ হাসানের যেসব পরীক্ষা-নিরীক্ষা করা হয়েছে, তার ৮০ শতাংশ প্রয়োজন ছিল না। জরুরি বিভাগে কোন বিশেষজ্ঞ চিকিৎসক ছিলেন না। এভাবে চিকিৎসাকে দীর্ঘায়িত করার মাধ্যমে তাকে সংকটাপন্ন অবস্থার দিকে ঢেলে দেয়া হয়েছে।,ভাইয়ের জন্য ন্যায়বিচার চাইতে যুক্তরাষ্ট্র থেকে তিনি বাংলাদেশে এসেছেন বলে জানিয়েছেন তালা ইলহেন্দি,এমনকি অস্ত্রোপচারের অনুমতির জন্য যখন পরিবারের সঙ্গে যোগাযোগ করা হয়, তখনো তাদের রোগীর প্রকৃত চিত্র এবং ঝুঁকি জানানো হয়নি।,‘’তারা যখন আমাদের সাথে যোগাযোগ করেছে, আমাদের সঠিক পরিস্থিতি অবহিত করেনি। এমনকি ঝুঁকি সম্পর্কেও ঠিকমতো বলেনি,’’ বলেছেন তালা ইলহেন্দি।,জর্ডান-আমেরিকান নাগরিক মোহাম্মদ ইউসুফ হাসান আল হেন্দি দুই সন্তান এবং স্ত্রীকে নিয়ে বাহরাইনে বসবাস করতেন।,তালা ইলহেন্দি  অভিযোগ করেছেন, পাইলট  ভাইয়ের  চিকিৎসা সংক্রান্ত তথ্য এবং কাগজপত্র চাওয়ার পরেও ইউনাইটেড হাসপাতাল কর্তৃপক্ষ সেগুলো সরবরাহ করেনি। বরং হাসপাতালের সিসিটিভি ও কাগজপত্রে কারসাজি করা হয়েছে বলে তিনি অভিযোগ করেছেন।,এসব অবহেলার কারণে তিনি ইউনাইটেড হাসপাতালের বিরুদ্ধে ফৌজদারি ব্যবস্থা নেবেন বলে ঘোষণা দিয়েছেন। সেই সঙ্গে হাসপাতালটির লাইসেন্স বাতিল করার জন্যও তিনি দাবি করেছেন।,ইউনাাইটেড হাসপাতালের বিরুদ্ধে এর আগেও একাধিকবার গুরুতর অভিযোগ উঠেছে।,এর আগে ২০২০ সালের ২৭শে মে রাতে ইউনাইটেড হাসপাতালের মূল ভবনের বাইরে নির্মিত করোনা ইউনিটে আগুন লেগে পাঁচ রোগীর মৃত্যু হয়েছিল। সেই ঘটনায় হাসপাতাল কর্তৃপক্ষের অবহেলাকে দায়ী করেছিল পুলিশের তদন্ত কমিটি।  সেই ঘটনায় অবহেলায় মৃত্যুর অভিযোগে মামলা করেছিলেন নিহতদের একজন স্বজন।  সেই ঘটনায় পাঁচ রোগীর পরিবারকে ৩০ লাখ টাকা করে ক্ষতিপূরণ দেয়ার আদেশ দিয়েছিল হাইকোর্ট।,তার আগের মাসেই একজন রোগীর স্বজন অভিযোগ করেছিলেন, তার মা চিকিৎসাধীন থাকার সময় কোভিড-১৯ পজিটিভ হওয়ার কারণে ভেন্টিলেশনে থাকার পরও তাকে বের করে দেয়া হয়।,তালা ইলহেন্দি জোসেফানো অভিযোগ করেছেন, তার ভাই পাইলট মোহাম্মদ ইউসুফ হাসান আল হেন্দি মধ্যপ্রাচ্য ভিত্তিক যে গালফ এয়ারলাইন্সের হয়ে কাজ করতেন, অসুস্থ হওয়ার পরে তারাও দায়িত্ব পালনে অবহেলা করেছে।,তিনি অভিযোগ করেছেন, ‘’পরিবারের অনুপস্থিতিতে অভিভাবকের দায়িত্ব পালন করতে কোনও কর্মকর্তাকে হাসপাতালে পাঠায়নি গালফ এয়ার। আমার ভাইয়ের সঠিক চিকিৎসা নিশ্চিত করতে কোনও পদক্ষেপ নিতে দেখা যায়নি গালফ এয়ারকে।‘’,এই ঘটনায় তিনি এর মধ্যেই বাহরাইনে গালফ এয়ারের বিরুদ্ধে আইনি ব্যবস্থা শুরু করেছেন বলে জানিয়েছেন।,ছবির উৎস, Family Album,গালফ এয়ারলাইন্সের পাইলট মোহাম্মদ ইউসুফ হাসান আল হেন্দি গতমাসের ১৪ তারিখে অসুস্থ হয়ে পড়লে ঢাকার একটি হাসপাতালে ভর্তি করা হলে মারা যান।,যদিও তালা ইলহেন্দি জোসেফানো বলেছেন, তিনি গত কয়েকদিন ধরেই ইউনাইটেড হাসপাতাল কর্তৃপক্ষের সঙ্গে যোগাযোগ করে চলেছেন, কিন্তু ইউনাইটেড হাসপাতাল থেকে বিবিসি বাংলাকে জানানো হয়েছে, সংবাদ সম্মেলনের মাধ্যমে তালা ইলহেন্দির অভিযোগের বিষয়ে তারা জানতে পেরেছেন।,পরে দেয়া এক বিবৃতিতে ইউনাইটেড হাসপাতাল বলেছে যে, ১৪ ডিসেম্বর সকাল পৌনে পাঁচটার দিকে মুমূর্ষু অবস্থায় মোহাম্মদ ইউসুফ আল হেন্দিকে হাসপাতালে আনা হয়। তার সহকর্মীরা জানান, তিনি অচেতন থাকায় তার কার্ডিয়াক অ্যারেস্ট বিবেচনা করে এয়ারপোর্টেই চার-পাঁচ মিনিট সিপিআর দেয়া হয়।,ইউনাইটেড হাসপাতালের জরুরি বিভাগের চিকিৎসকরা সেবা দেয়ার পরও তার অবস্থার অবনতি ঘটলে তাকে দ্রুত নিবিড় পর্যবেক্ষণ কেন্দ্রে স্থানান্তর করা হয়।,এতে বলা হয়, ""ঘটনার প্রায় দেড় মাস পর একজন ভদ্রমহিলা আমাদের কাছে মোহাম্মদ ইউসুফ আল হিন্দির বোন বলে নিজেকে পরিচয় দেন এবং ঘটনার দিনের সিসিটিভি ফুটেজ ও রোগীর ব্যক্তিগত তথ্য সম্বলিত মেডিকেল রেকর্ডস চান। হাসপাতালের নিয়ম অনুযায়ী আমরা তার পরিচয় এবং রোগীর সাথে তার সম্পর্ক প্রমাণসহ হাসপাতালের কাছে তথ্যাদি নেয়ার জন্য আবেদন করতে অনুরোধ করি। এরপর তিনি আর আমাদের সাথে যোগাযোগ করে নি।"",বঙ্গবন্ধু শেখ মুজিব মেডিক্যাল বিশ্ববিদ্যালয়ের কার্ডিয়াক সার্জারি বিভাগের প্রধান অধ্যাপক অসিত বরণ অধিকারী বিবিসি বাংলাকে বলছেন, ‘’হার্ট অ্যাটাকের পরে বা হৃদরোগে আক্রান্ত হয়ে হাসপাতালে রোগী এলে প্রথমেই একটা ইসিজি করে দেখা হয়। এতেই রোগীর অবস্থা অনেকটা পরিষ্কার হয়ে যায়। এরপর অনেক সময় রোগীর রক্তনালীতে জমাট বেধে থাকা রক্ত সরিয়ে দিতে কিছু ওষুধ দেয়া হয়ে থাকে।‘’,এরপর রোগীর অবস্থা কিছুটা স্থিতিশীল হলে এনজিওগ্রাম করে দেখা হয় যে, ধমনীতে কতটা ব্লক তৈরি হয়েছে। সেটার ভিত্তিতে পরবর্তী চিকিৎসার ব্যাপারে সিদ্ধান্ত নেয়া হয়।,তিনি বলছেন, ‘’কিন্তু রোগীর অবস্থা স্থিতিশীল না হলে অনেক সময় চিকিৎসকরা ঝুঁকি নিতে চান না।‘’,কিন্তু রোগীর পরিস্থিতি যাই হোক না কেন, তার চিকিৎসা সম্পর্কিত সকল তথ্য স্বজনদের পাওয়ার এবং মতামত দেয়ার অধিকার তাদের রয়েছে বলে তিনি জানান।"
সরকারি মেডিকেল কলেজের জন্য প্রয়োজনীয় শিক্ষক পাওয়া যাচ্ছে না কেন ,"ছবির উৎস, Getty Images,বাংলাদেশে মেডিকেল কলেজ হাসপাতালের শিক্ষকের অনেক পদ শুন্য।,বাংলাদেশের স্বাস্থ্যমন্ত্রী জাহিদ মালিক সম্প্রতি জাতীয় সংসদে জানিয়েছেন যে দেশের সরকারি মেডিকেল কলেজগুলোতে শিক্ষকের যত পদ আছে তার প্রায় অর্ধেকই এখন খালি এবং এর কারণ হিসেবে তিনি বলেছেন যে মেডিকেল কলেজগুলোতে সরাসরি শিক্ষক নিয়োগ হয় না।,আর বিশেষজ্ঞরা বলছেন কিছু বিষয়ে পড়তে অনাগ্রহের কারণে চিকিৎসকদের মধ্যেই পর্যাপ্ত সংখ্যক বিশেষজ্ঞ তৈরি হচ্ছে না বলে সুনির্দিষ্ট কিছু বিষয়ে শিক্ষক সংকট তৈরি হয়েছে।,মেডিকেল অফিসার হিসেবে সারাদেশের সরকারি হাসপাতালগুলোতে চিকিৎসক নিয়োগ হয়ে বিসিএসের মাধ্যমে। সেখান থেকেই প্রভাষক পদের জন্য আবেদনের সুযোগ দেয়া হয়।,স্বাস্থ্য শিক্ষা অধিদপ্তর, বাংলাদেশ মেডিকেল ও ডেন্টাল কাউন্সিল এবং স্বাস্থ্য মন্ত্রণালয়ের স্বাস্থ্য শিক্ষা ও পরিবার কল্যাণ বিভাগ বলছে সরকারি মেডিকেল কলেজগুলোতে বেসিক সাবজেক্ট হিসেবে পরিচিত বিষয়গুলোর শিক্ষার্থীও পাওয়া যায় না, তাই শিক্ষকও তৈরি হচ্ছে না।,যদিও এ সংকট নিরসনে ভর্তি পরীক্ষার নীতিমালা সংশোধনের বিষয়টি বিবেচনা করছে কর্তৃপক্ষ এবং এটি হলে ভর্তি পরীক্ষায় মেধার ভিত্তিতে পাওয়া বিষয়েই পড়তে হবে মেডিকেল শিক্ষার্থীদের।,ছবির উৎস, MUNIR UZ ZAMAN,চিকিৎসার মৌলিক বিষয়গুলোতে বিশেষজ্ঞ কম বাংলাদেশে।,স্বাস্থ্যমন্ত্রী জাহিদ মালেক গত রোববার জাতীয় সংসদে জানিয়েছেন যে দেশে সরকারি মেডিকেল কলেজে ৫,৫৮৯টি অনুমোদিত ক্যাডার পদের বিপরীতে ২,৬০৫টি শিক্ষক পদ খালি রয়েছে।,একজন সংসদ সদস্যের এক প্রশ্নের জবাবে তিনি এ তথ্য জানিয়েছেন।  তিনি বলেন, ‘মেডিকেল কলেজগুলোতে সরাসরি শিক্ষক নিয়োগ করা হয় না। মেডিকেল কলেজের প্রভাষক পদে মেডিকেল অফিসার থেকে বিষয়ভিত্তিক পদায়ন করা হয়।',আওয়ামী লীগ সরকারের সাবেক স্বাস্থ্যমন্ত্রী ডাঃ এএফএম রুহুল হক পরিচালিত এক গবেষণায় বলা হয়েছিলো সব মেডিকেল কলেজেই প্রয়োজনীয় শিক্ষক সংকট রয়ে গেছে।,গবেষণা প্রতিবেদনটি গত বছরের মার্চে প্রকাশ করা হয়েছিলো। তখনই জানা গিয়েছিলো যে দেশের অনেক সরকারি মেডিকেল কলেজের হাসপাতাল নেই। আর বেশিরভাগ কলেজেই শিক্ষকের পদ শূন্য আছে।,সরকারি মেডিকেল কলেজের শিক্ষক ঘাটতি কারণ অনুসন্ধান করতে গিয়ে জানা গেছে মেডিকেলের পরিভাষায় বেসিক সাবজেক্ট হিসেবে পরিচিত কিছু বিষয়ে ছাত্র শিক্ষক কিছুই পাওয়া যায় না।,এক হিসেবে দেখা যাচ্ছে সরকারি মেডিকেলে বেসিক সাবজেক্ট বা মৌলিক বিষয়গুলোতে প্রায় দুই হাজার পদের মধ্যে সাতশোর বেশি পদ শূন্য রয়েছে। এরমধ্যে সবচেয়ে বেশি সংকট অধ্যাপক পদে।,এসব কলেজে অধ্যাপকের ২০৪টি পদের বিপরীতে মাত্র ৭০ কাজ করছেন। 
যদিও চিকিৎসকদের অনেকে অভিযোগ করে থাকেন নিয়মিত পদোন্নতি না হওয়ার কারণে অনেক বিষয়ে উচ্চপদে শিক্ষক আসার সুযোগই পাচ্ছে না।,একটি মেডিকেল কলেজে কতজন শিক্ষক, কর্মকর্তা-কর্মচারী থাকবেন, তা সেই কলেজের কর্তৃপক্ষ নির্ধারণ করে না। বরং এটি নির্ধারণ করে বাংলাদেশ মেডিকেল ও ডেন্টাল কাউন্সিল।,এই কাউন্সিলের নির্বাহী কমিটির সদস্যদের একজন অধ্যাপক ডা: মো: শরফুদ্দিন আহমেদ বিবিসি বাংলাকে বলছেন মেডিকেল কলেজের সংখ্যা অনেক বেড়ে যাওয়াতে শূন্য পদের সংখ্যা অনেক বেড়েছে কারণ কিছু বিষয়ে বাংলাদেশে লোকবল একদমই তৈরি হয়নি।,এনাটমি, ফিজিওলজি, ফার্মাকোলজি, কমিউনিটি মেডিসিন, মাইক্রোবায়োলজি, ফরেনসিক মেডিসিন, এনেস্থেশিয়া এবং ভাইরোলজিসহ কিছু বিষয় আছে যেগুলোকে বেসিক সাবজেক্ট হিসেবে আখ্যায়িত করা হয়।,এর মধ্যে কিছু বিষয়ে কয়েকটি কলেজে শুধু প্রভাষক পদের শিক্ষক কাজ করছেন। এর উপরের পদগুলোতে নিয়োগের জন্য লোকবলই নেই।,ছবির উৎস, Getty Images,মেডিকেল কলেজের শিক্ষক পদে নিয়োগ ও পদোন্নতি নিয়মিত না হওয়াও শিক্ষক সংকটের একটি কারণ।,চিকিৎসক ও সংশ্লিষ্ট কর্মকর্তারা বলছেন এসব বিষয়ে শিক্ষার্থীই খুব একটা পাওয়া যায় না বলে  বিশেষজ্ঞের সংখ্যাও হাতে গোনা। ফলে সরকারি মেডিকেল কলেজে  শিক্ষকের উচ্চপদগুলোতে নিয়োগের জন্য বিশেষজ্ঞ পাওয়া যায় না।,এমবিবিএস পাশ করার পর চিকিৎসকরা সাধারণত মেডিসিন, গাইনি, সার্জারির মতো বিষয়গুলো বেশি পড়তে চান। এসব বিষয়ের শিক্ষকরা কলেজের কার্যক্রমের বাইরে প্রাইভেট প্রাকটিস করে প্রচুর অর্থ আয়ের সুযোগ পান বলে ধারণা আছে।,শরফুদ্দিন আহমেদ বলছেন বেসিক সাবজেক্টের কোর্সগুলোতে ছাত্র সংখ্যা বাড়াতে হবে  এবং কলেজগুলোতে নতুন নতুন কোর্স খুলতে হবে।,“এর মধ্যে অনেক কোর্সে ছাত্র বেড়েছে। তবে ক্র্যাশ প্রোগ্রাম নিয়ে আরও বাড়াতে হবে বিশেষজ্ঞ তৈরির জন্য। প্রয়োজনে ইনসেনটিভ দিতে হবে। সবমিলিয়ে এসব বিষয়ে শিক্ষক তৈরির জন্য একটি সুনির্দিষ্ট পরিকল্পনা করে এগুতে হবে,” বিবিসি বাংলাকে বলছিলেন তিনি।,মূলত শিক্ষক না থাকার কারণেই অনেক সরকারি কলেজে পদ থাকলেও সে অনুযায়ী নিয়োগ দেয়া যাচ্ছে না। এ কারণে কোথাও কোথাও একই শিক্ষক কাছাকাছি এলাকার দুটি কলেজে গিয়ে একই বিষয় পড়াচ্ছেন।,তবে স্বাস্থ্য শিক্ষা অধিদপ্তর থেকে শিক্ষক সংকটের বিষয়টি বিভিন্ন সময়ে মন্ত্রণালয়কেও অবহিত করে দ্রুত পদক্ষেপ নেয়ার কথা বলা হয়েছে।,অধিদপ্তর অবশ্য মনে করছে নিয়মিত নিয়োগ আর পদোন্নতি হলে দ্রুতই শিক্ষক সংকট কেটে যাবে।,“করোনার দুই বছর নিয়োগ ও পদোন্নতি হয়নি। এ দুটি বিষয় ঠিক মতো বা নিয়মিত হলে সংকট থাকে না। মন্ত্রণালয় এগুলো দেখভাল করছে। আশা করছি সংকট কেটে যাবে,” বিবিসি বাংলাকে বলছিলেন স্বাস্থ্য শিক্ষা অধিদপ্তরের চিকিৎসা শিক্ষার দায়িত্বে থাকা অতিরিক্ত মহাপরিচালক অধ্যাপক ডা: আবুল বাশার মো: জামাল।,স্বাস্থ্য শিক্ষা ও পরিবার কল্যাণ বিভাগের চিকিৎসা শিক্ষা অনুবিভাগের দায়িত্বে থাকা অতিরিক্ত সচিব নীতিশ চন্দ্র সরকার বলছেন সরকার ইতোমধ্যেই শিক্ষক সংকট কাটাতে বেসিক বিষয়ের উচ্চপদে থাকা শিক্ষকদের ২৫ শতাংশ বেশি বেতন দিচ্ছে।,“এখন মেডিকেল ভর্তি পরীক্ষায় উত্তীর্ণরা তাদের ইচ্ছেমতো বিষয়ে ভর্তি হয়ে পড়ালেখা করে। তবে আমরা নীতিমালা সংশোধন করতে যাচ্ছি। সেটি হলে মেধা অনুযায়ী পাওয়া বিষয়ে পড়তে হবে। তখন সব বিষয়ে বিশেষজ্ঞ তৈরি হয়ে যাবে। হয়তো কিছুটা সময় লাগবে,” বিবিসি বাংলাকে বলছিলেন তিনি।"
সরকারি হাসপাতালে প্রাইভেট প্রাকটিস -     রোগীর লাভ-ক্ষতি কী হতে পারে,"ছবির উৎস, Getty Images,বাংলাদেশের সরকারি হাসপাতালের চিকিৎসকরা পহেলা মার্চ থেকে নিজ প্রতিষ্ঠানে রোগী দেখতে পারবেন। অর্থাৎ ডাক্তাররা সরকারি হাসপাতালে ডিউটি শেষে ওই হাসপাতালেই প্রাইভেট প্র্যাকটিসের সুবিধা পাবেন, অর্থাৎ টাকা নিয়ে রোগী দেখতে পারবেন।,এজন্য তাদেরকে আর বাইরে ব্যক্তিগত চেম্বার, ক্লিনিক, ফার্মেসি কিংবা বেসরকারি হাসপাতালে গিয়ে রোগী দেখতে হবে না।,রোববার স্বাস্থ্য ও পরিবার কল্যাণ মন্ত্রণালয়ের এক জরুরি সভা শেষে স্বাস্থ্যমন্ত্রী জাহিদ মালেক এসব কথা জানান। স্বাস্থ্য বিভাগের পক্ষ থেকে এই কার্যক্রমকে বলা হচ্ছে ইন্সটিটিউশনাল প্র্যাকটিস।,তবে অনেক  জনস্বাস্থ্য বিশেষজ্ঞ বলছেন এই সিদ্ধান্তে  সরকারি হাসপাতালে চিকিৎসা নিতে আসা রোগীদের সেবা ব্যহত হতে পারে।,বাংলাদেশের সব সরকারি হাসপাতালে চিকিৎসকরা রোগী দেখেন সকাল ৮টা থেকে দুপুর ২টা পর্যন্ত।  এরপর বেশিরভাগ চিকিৎসক বেসরকারি হাসপাতাল, ক্লিনিক বা ব্যক্তিগত চেম্বারে রোগী দেখে থাকেন।,প্রাথমিকভাবে সরকারি হাসপাতালে রোগী দেখা শেষে বিকেল ৪টা থেকে সন্ধ্যা ৬টা পর্যন্ত এই প্রাইভেট প্র্যাকটিসের সুযোগ দেয়ার কথা ভাবা হচ্ছে।,এতে একজন রোগীর বাইরে ডাক্তার দেখাতে যে খরচ হয়,  তার চেয়ে  কম  খরচে ভালো সেবা পাওয়া যাবে বলে জানিয়েছেন স্বাস্থ্যমন্ত্রী।,তিনি বলেন, “চিকিৎসকরা বাইরে যতো ফি নেন, নিশ্চয়ই নিজের প্রতিষ্ঠানে প্র্যাকটিস করার সময় খরচ কমাবেন। তাছাড়া সব রোগীর ফি তো সমান হবে না। এতে রোগীরা কম পয়সায় বিশেষজ্ঞ চিকিৎসক দেখাতে পারবেন। যারা ভর্তি আছেন, তারাও চিকিৎসা পাবেন। সরকারি হাসপাতালে একসঙ্গে অনেক ডাক্তার পাওয়া যাবে।”,এতে সরকারি হাসপাতালে কোন চিকিৎসককে জরুরি প্রয়োজন হলে তাকে পাওয়াটা সহজ হবে। সেইসাথে সরকারি চিকিৎসকরা ধীরে ধীরে বাইরে প্রাইভেট প্র্যাকটিসে নিরুৎসাহিত হবেন বলে সরকার আশা করছে।,প্রাথমিকভাবে ২০টি জেলা ও ৫০টি উপজেলা হাসপাতাল সেইসাথে পাঁচটি মেডিকেল কলেজে এর পরীক্ষামূলক কার্যক্রম শুরু হবে। এ নিয়ে নীতিমালা তৈরির কাজ চলছে বলেও মন্ত্রী জানান।,চিকিৎসক নেতৃবৃন্দ, চিকিৎসকদের  পেশাজীবী সংগঠনসহ, মন্ত্রণালয়ের ঊর্ধ্বতন কর্তৃপক্ষের সঙ্গে আলোচনা করে এই সিদ্ধান্ত নেওয়া হয়েছে।,কর্মস্থলে রোগী দেখার ক্ষেত্রে ডাক্তারদের কী কী সুবিধা-অসুবিধা আছে, ডাক্তাররা কোথায় বসবেন, কতক্ষণ রোগী দেখবেন,  তাদের ফি কত হবে এবং কারা কারা রোগী দেখবেন এসব বিষয়ে সংশ্লিষ্ট সব মহলের মতামত নিয়ে নীতিমালা চূড়ান্ত করা হবে বলেও  মন্ত্রী  জানান।,পরিকল্পনা দ্রুত বাস্তবায়নে উচ্চপর্যায়ের একটি টিম ও কমিটি গঠন করা হবে এবং ওই কমিটি মন্ত্রণালয়কে সব অবহিত করবে বলে উল্লেখ করেন তিনি।,ছবির উৎস, Getty Images,হাসপাতালে রোগী দেখছেন একজন চিকিৎসক,সরকার এই প্রথমবারের মতো ইন্সটিটিউশনাল প্র্যাকটিসের বিষয়টি সামনে আনলেও ঢাকার বঙ্গবন্ধু শেখ মুজিব মেডিকেল কলেজ হাসপাতালে ২০১১ সাল থেকে রোগীদের বৈকালিক সেবা দেয়া হচ্ছে।,হাসপাতালের কর্মঘণ্টা শেষে  ২৬টি বিভাগের বিশেষজ্ঞ চিকিৎসকরা শুক্র ও শনিবার বাদে বাকি পাঁচদিন ২০০ টাকা ভিজিটে রোগী দেখছেন । এই প্রাকটিস চলে বিকেল পর্যন্ত।,এজন্য বেলা আড়াইটা থেকে বহির্বিভাগের বিশেষ সেবার টিকেট বিক্রি শুরু হয়।,সেই বৈকালিক কন্সাল্টেশন আদৌ কতোটা ফলপ্রসূ হয়েছে সে বিষয়ে কোন মূল্যায়ন না করেই সরকারি হাসপাতালে প্রাইভেট প্র্যাকটিস চালু করার সিদ্ধান্ত সঠিক হয়নি বলে জানান জনস্বাস্থ্য বিশেষজ্ঞ আবু জামিল ফয়সাল।,বিবিসি বাংলাকে তিনি বলেন, “যখন এই সার্ভিস শুরু হয় তখন বিশেষজ্ঞ চিকিৎসক, সিনিয়র অধ্যাপক, সহযোগী অধ্যাপক এবং সেইসাথে রোগী - সবারই অনেক উৎসাহ ছিল। পরের দিকে দেখা যায় সিনিয়র কেউ আর বসেন না। তারা জুনিয়র মেডিকেল অফিসারদের বসিয়ে দিয়ে আগের প্রাইভেট প্র্যাকটিসের জায়গায় চলে যায়। অর্থাৎ বাস্তবিক অর্থে এই সেবা কার্যকর হয়নি। এই বিষয়গুলো মূল্যায়নের পর সিদ্ধান্ত নেয়া দরকার ছিল।”,অভিযোগ রয়েছে সরকারি হাসপাতালের বাইরে প্রাইভেট প্র্যাকটিসের সময় একজন চিকিৎসক যতোটা আন্তরিক থাকেন নিজের হাসপাতালে তা দেখা যায় না।,আবার অনেক সময় হাসপাতালে না গিয়ে শুধু বেসরকারি চেম্বারে রোগী দেখার অভিযোগও বহুদিনের।,এমন অবস্থায় সরকারি হাসপাতালে প্রাইভেট প্র্যাকটিস চালু হলে অনেক চিকিৎসক এর সুযোগ নিতে পারেন, এবং তেমনটা হলে  সরকারি হাসপাতালের স্বাস্থ্যসেবা  আরও প্রশ্নের মুখে পড়বে বলেও আশঙ্কা করছেন মি. ফয়সাল।,তিনি বলেন, “সরকারি সেবা দেয়ার সময়ে রোগী আসলে ডাক্তার তাদেরকে ‘এখন ব্যস্ত আছি’ বলে প্রাইভেট প্র্যাকটিসের সময় আসতে বলতে পারেন। তারপর তিনি এক ঘণ্টা কোন রকমে রোগী দেখে চলে গেলেন প্রাইভেট চেম্বারে। এরপর তাকে দেখাতে হলে প্রাইভেট চেম্বারেই যেতে হবে।”,অথবা, তিনি বলেন,  বিশেষজ্ঞ চিকিৎসক আগের মতো মেডিকেল অফিসারদের দিয়ে প্রাইভেট প্র্যাকটিস চালিয়ে নিতে পারেন।,এতে সরকারি হাসপাতালের চিকিৎসা সেবার পরিসর ও মান ব্যহত হবে, রোগীরা সরকারি সেবা বঞ্চিত হবে। ফলে এই সিদ্ধান্তে কোন লাভ হবে বলে তিনি মনে করেন।,স্বাস্থ্য মন্ত্রণালয় জানিয়েছেন ইন্সটিটিউশনাল প্র্যাকটিসের পরও চিকিৎসকরা বাইরে প্রাইভেট প্র্যাকটিস করতে পারবেন।,ছবির উৎস, Getty Images,হাসপাতালের ভেতরে জায়গা না পেয়ে সিড়িঘরে চিকিৎসা।,বাংলাদেশে স্বাস্থ্যসেবার পরিধি বাড়লেও বাস্তবিক অর্থে সেবা মান নিয়ে প্রশ্ন থেকেই যাচ্ছে। জনস্বাস্থ্য বিশেষজ্ঞ লেনিন চৌধুরীর মতে, সরকার সামগ্রিক জনগোষ্ঠীকে মানসম্মত চিকিৎসা সেবা দেয়ার পরিবর্তে চিকিৎসকদের প্রাইভেট প্র্যাকটিসকে সহজতর করার ওপর জোর দিচ্ছে।,তিনি বলেন, “সরকারের লক্ষ্য হওয়া উচিত দেশের সব মানুষকে প্রয়োজনীয় চিকিৎসা সেবা দেয়া। এটা যদি সরকারের নিজস্ব জনবলের মাধ্যমে সম্ভব না হয় সরকারি ও বেসরকারি জনবলের সমন্বয়ে করা দরকার। তাহলে স্বাস্থ্যসেবা খাতের বিকাশ সম্ভব। প্রাইভেট প্র্যাকটিসের বিস্তার ঘটানো সরকারের উদ্দেশ্য হওয়া উচিত নয়।”,তার মতে, আগে ঠিক করা দরকার যে সরকার কতো মানুষকে তার নিজস্ব জনবল দিয়ে চিকিৎসা দিতে পারবে। সেটা যদি ৪০% হয়, তাহলে সেই ৪০% মানুষকে যেন মানসম্পন্ন চিকিৎসা দেয়া যায় সেদিকে নজর দিতে হবে।,অন্যদিকে বাকি ৬০% রোগীকে যদি বেসরকারি চিকিৎসা কেন্দ্রে সেবা নিতে হয় তাহলে সরকারের উচিত হবে সেটার মান নিশ্চিত করা ও সেবা-মূল্য নিয়ন্ত্রণ করা।,সরকারি খাতে যখন সেবা দেয়া হবে তখন চিকিৎসকের ভিজিট ফি এর পাশাপাশি স্বাস্থ্য পরীক্ষা, ওষুধ ইত্যাদি সরকারি অর্থে করার ব্যবস্থা করতে হবে।,তিনি বলেন অন্তত দরিদ্র থেকে অতি দরিদ্র  এবং সেইসাথে প্রতিবছর চিকিৎসা নিতে গিয়ে যে ৬৪ লাখ মানুষ দরিদ্র সীমার নীচে চলে যায় তাদের জন্য ফ্রি সেবা নিশ্চিত করা প্রয়োজন।,তেমন পরিকল্পনা না করে সরকারি হাসপাতালে প্রাইভেট প্র্যাকটিসের বিস্তার ঘটিয়ে স্বাস্থ্যসেবা খাতে আদৌ কোন মৌলিক পরিবর্তন আসবে কিনা সেটা নিয়ে তিনি প্রশ্ন তুলেছেন।,ছবির উৎস, Getty Images,রোগীদের লাইন।,জনস্বাস্থ্য বিশেষজ্ঞরা বলছেন, সরকারি হাসপাতালের চিকিৎসকরা নিজের কর্মস্থলে বা বাইরে কোথাও প্রাইভেট প্র্যাকটিস বা ইনস্টিটিউশনাল প্র্যাকটিস করেন এমন কোনো নজির উন্নত দেশগুলোয় নেই।,তবে তাদেরকে প্রচুর বেতন দিয়ে ভালো চিকিৎসা দিতে উৎসাহ দেয়া হয়।,সেক্ষেত্রে সরকারি হাসপাতালে যদি অধিকতর রোগীকে সেবা দেয়ার প্রসঙ্গ আসে তাহলে সেখানকার চিকিৎসকদের প্রাইভেট প্র্যাকটিসের পরিবর্তে বরং প্রাইভেট হাসপাতালের মতো বেতন দেওয়া প্রয়োজন বলে মনে করেন মি. চৌধুরী।,আবু জামিল ফয়সালের মতে, কোনো সরকারি চিকিৎসককে সরকারি স্বাস্থ্যসেবার বাইরে কোনো কাজ করতে না দিয়ে তারা যেন পুরো সময়টা গবেষণা ও সরকারি চিকিৎসা সেবায় ব্যয় করতে পারেন, এজন্য পর্যাপ্ত আর্থিক সুবিধা দেয়া প্রয়োজন।,অন্যদিকে - তিনি বলেন-  সরকারি হাসপাতালের চিকিৎসকরা নিজেদের কর্মস্থলে রোগী দেখার পর আবার বেসরকারি হাসপাতালেও রোগী দেখার বারণে বেসরকারি হাসপাতালের চিকিৎসকরা বিকশিত হওয়ার সুযোগ পাচ্ছে না বলে তিনি জানান ।,ছবির উৎস, Getty Images,সেবার মান  বাড়ানোর ওপর গুরুত্ব দিয়েছেন বিশেষজ্ঞরা।,সাধারণত সুচিকিৎসা দেয়ার ক্ষেত্রে একজন ডাক্তারের বিপরীতে তিনজন নার্স, পাঁচজন টেকনোলজিস্টের প্রয়োজন হয়। বাংলাদেশে এই অনুপাত নেই বললেই চলে।,সরকারি হাসপাতালে যথেষ্ট জনবল নেই। এ অবস্থায় সরকারি হাসপাতালে প্রাইভেট প্র্যাকটিসে রোগী দেখার সময় ডাক্তার  অন্যদের কাছ থেকে কতটা সাহায্য পাবেন তা নিয়ে এই নতুন সিদ্ধান্তে স্পষ্ট করে কিছু বলা হয়নি।,স্বাস্থ্য মন্ত্রণালয়ের পক্ষ থেকে বলা হয়েছে,  এমন আরও নানা কল্যাণমুখী পরিকল্পনা বাস্তবায়নের মাধ্যমে বিদেশে চিকিৎসা গ্রহণের হার কমিয়ে আনা হবে।,বাংলাদেশ প্রাইভেট মেডিকেল কলেজ এসোসিয়েশনের তথ্যমতে, বাংলাদেশে সরকারি বেসরকারি মিলিয়ে ছয় হাজার চিকিৎসাকেন্দ্র রয়েছে। এরপরও প্রতিবছর অন্তত পাঁচ লাখ মানুষ বিদেশে চিকিৎসা নেন।,সরকারি হাসপাতালে মানসম্পন্ন চিকিৎসা সেবার অভাব এবং  সেইসাথে বেসরকারি হাসপাতালে অত্যধিক খরচের কারণে  বিদেশে বিশেষ করে  ভারতে, চিকিৎসা নিতে  যাওয়ার প্রবণতা দিন দিন বাড়ছে।"
"বাংলাদেশে টিকার চিত্র, যেসব জরুরি টিকা আলোচনার বাইরে","ছবির উৎস, Getty Images,বিশ্ব স্বাস্থ্য সংস্থা ও জাতিসংঘের শিশু বিষয়ক সংস্থা ইউনিসেফের ফ্যাক্ট-শিট অনুযায়ী শিশুর জন্মের ছয় সপ্তাহের মধ্যে তিনটি টিকা দিতে হয়।,বাংলাদেশে টিকা শব্দটা বললেই করোনাভাইরাস, পোলিও, হাম- এই হাতে গোনা কয়েকটি টিকার নাম সামনে আসে।,কিন্তু বাংলাদেশে এমন কিছু টিকাও রয়েছে যেগুলো ব্যবহার করলে ব্যক্তির শরীরে ওই রোগের বিরুদ্ধে শক্তিশালী প্রতিরোধ গড়ে উঠতে পারে।,যেমন কলেরা, ইনফ্লুয়েঞ্জা, হেপাটাইটিস এ, মেনিনজাইটিস, মাম্পস, জলবসন্ত ইত্যাদি রোগের বিস্তার বাংলাদেশে থাকলেও সরকারের কোন কর্মসূচির আওতায় এই টিকাগুলোকে অন্তর্ভুক্ত করা হয়নি।,আবার রোটাভাইরাস, হিউম্যান প্যাপিলোমা ভাইরাস, জাপানি এনসেফেলাইটিস এবং টাইফয়েডের মতো মারাত্মক রোগের টিকা বিনামূল্যে আসবে বললেও এ নিয়ে এখনও কোন অগ্রগতি নেই।,সরকারি উদ্যোগের অভাব সেইসাথে প্রচার প্রচারণা না থাকায় এ ধরনের টিকা যে পাওয়া যায় সেটাও মানুষের জানাশোনার বাইরে থেকে গেছে বলে অভিযোগ ভুক্তভোগীদের।,অথচ সঠিক সময়ে টিকা নিতে পারলে পরবর্তীতে এসব রোগে আক্রান্ত হওয়ার ঝুঁকি কমে যায়। কিংবা আক্রান্ত হলেও ব্যাপকতা কমানো সম্ভব বলে জানিয়েছেন জনস্বাস্থ্য বিশেষজ্ঞরা।,ছবির উৎস, Getty Images,সম্প্রসারিত টিকাদান কর্মসূচি ইপিআই এর আওতায় টিকাদান।,স্বাস্থ্য ও পরিবার কল্যাণ মন্ত্রণালয়ের অধীনে এবং বিশ্ব স্বাস্থ্য সংস্থার পরিচালিত সম্প্রসারিত টিকাদান কর্মসূচি ইপিআই এর আওতায় চারটি টিকাকে মূল কর্মসূচির আওতায় আনার প্রক্রিয়া চলছে বলে জানিয়েছেন ইপিআই-এর প্রোগ্রাম ম্যানেজার এসএম আবদুল্লাহ আল মুরাদ।,তিনি জানান বর্তমানে তারা ডায়রিয়া নির্মূলে রোটাভাইরাসের টিকা, যৌনবাহিত সংক্রমণ ও জরায়ু মুখের ক্যান্সার প্রতিরোধে হিউম্যান প্যাপিলোমা ভাইরাস-এইচপিভি টিকা, মস্তিষ্ক প্রদাহজনিত হলুদ জ্বর ঠেকাতে জাপানি এনসেফেলাইটিস টিকা এবং পানিবাহিত রোগ টাইফয়েড ঠেকাতে টাইফয়েড কনজুগেট টিকা (টিসিভি) নিয়ে কাজ করছেন।,এরমধ্যে জরায়ু মুখ ক্যানসারের জন্য দায়ী এইচপিভি ঠেকানোর লক্ষ্যে ২০১৬ সালে পাইলট প্রকল্প হাতে নেয়া হয়, যার আওতায় ৩০ হাজারের মতো ১০ বছর বয়সী মেয়ে-শিশুকে এইচপিভি টিকা দেওয়া হয়।,ছয় মাসের মধ্যে দুই ডোজ টিকা দেওয়ার মাধ্যমে পাইলট প্রকল্পটি শেষ হলেও এইচপিভি টিকাদান কর্মসূচিটি এখন পর্যন্ত বিস্তৃত হয়নি।,এই টিকা দিতে গ্লোবাল অ্যালায়েন্স ফর ভ্যাকসিনস অ্যান্ড ইমিউনাইজেশনস (গ্যাভি) বাংলাদেশকে অনুমোদন দিলেও সেটি এখনও থমকে আছে।,বাকি তিনটি টিকা কবে নাগাদ আসতে পারে সে বিষয়ে স্পষ্ট তথ্য তারা জানাতে পারেননি।,ছবির উৎস, Getty Images,আন্তর্জাতিক উদরাময় গবেষণা কেন্দ্র বাংলাদেশ তাদের পর্যবেক্ষণে জানিয়েছিল ডায়রিয়া আক্রান্তদের ২০ থেকে ২৫ ভাগেরও বেশি রোগী কলেরায় আক্রান্ত।,দেশটিতে রোটাভাইরাসে আক্রান্তের সংখ্যা বাড়তে থাকলেও স্বাস্থ্য অধিদপ্তর এর টিকার বিষয়টিকে গুরুত্ব দিয়ে দেখছে না বলে অভিযোগ উঠেছে।,অনেক অভিভাবক বাজারে ঘুরে ঘুরে টিকা কিনতে চাইলেও সরবরাহ না থাকায় পান না বলে জানিয়েছেন।,টিকা কবে নাগাদ পাওয়া যাবে এবং কবে থেকে বিনামূল্যে সরবরাহ করা হবে তারও কোন সদুত্তর নেই।,অথচ ২০১৭ সালের এপ্রিলে স্বাস্থ্য অধিদফতরের পক্ষ থেকে জানানো হয়েছিল ইপিআইর আওতায় বিনামূল্যে টিকাটি পাওয়া যাবে। কিন্তু এর পাঁচ বছর কেটে গেলেও কোন অগ্রগতি নেই।,এদিকে স্বাস্থ্য মন্ত্রণালয়ের আলাদা কর্মসূচির মাধ্যমে জলাতঙ্ক নিয়ন্ত্রণ বা নির্মূলের উদ্যোগ নেয়া হলেও সেটার সুফল সবাই ভোগ করতে পারছেন না।,জলাতঙ্ক নির্মূল কর্মসূচির আওতায় বাংলাদেশের সরকারি হাসপাতাল ও স্বাস্থ্যকেন্দ্রে এর টিকা বিনামূল্যে পাওয়ার কথা থাকলেও সেটি নির্ভর করে প্রাপ্যতার ওপর।,অথচ বাংলাদেশে এখনও প্রতিবছর কুকুরের কামড়ে দুই লাখেরও বেশি মানুষ আহত হচ্ছে বলে স্বাস্থ্য অধিদফতর সূত্রে জানা যায়, যাদের বেশিরভাগই শিশু।,ঢাকার সংক্রামক ব্যাধি হাসপাতালে প্রতিদিন গড়ে প্রায় ৩০০ মানুষ পশুর কামড়ের চিকিৎসা নিতে আসেন।,সম্প্রতি আরোহী রায় জলাতঙ্কের টিকা নিতে তার এলাকার স্বাস্থ্য কমপ্লেক্সে গেলেও তিনি টিকা পাননি। পরে বাধ্য হয়ে বেসরকারি হাসপাতালে টিকা কিনে তাকে দিতে হয়েছে।,বেসরকারি হাসপাতালগুলোয় এসব টিকার একেক জায়গায় একেকরকম মূল্য ধরারও অভিযোগ রয়েছে।,এই অবস্থায় বিনামূল্যে জলাতঙ্কের পর্যাপ্ত টিকা সরবরাহের দাবি জানিয়েছেন ভুক্তভোগীরা,ছবির উৎস, Getty Images,বাংলাদেশে টিকা শব্দটা বললেই করোনাভাইরাসের টিকার কথা মাথায় আসে।,বাংলাদেশে কলেরা, ইনফ্লুয়েঞ্জা, হেপাটাইটিস এ, মাম্পস, জলবসন্ত ইত্যাদি রোগের বিস্তার থাকলেও সরকারের কোন কর্মসূচির আওতায় এই টিকাগুলো কেন নেই এমন প্রশ্ন রাখা হলে ইপিআই কর্মকর্তা আব্দুল্লাহ আল মুরাদ জানান,,""বাজারে কোন টিকা আসবে সেটি নির্ভর করে ন্যাশনাল ইমিউনাইজেশন টেকনিক্যাল অ্যাডভাইজারি নামে একটি স্বাধীন কমিটির সিদ্ধান্তের ওপর। এটি তাদের হাতে নেই।"",তিনি বলেন, “বিশ্ব স্বাস্থ্য সংস্থার সাথে কথা বলেই কমিটি আমাদের রিকমেন্ড করেন যে কোন টিকাগুলো দেয়া হবে। তারা যদি কোন টিকা দেয়ার সিদ্ধান্ত নেন তখনই সেটা আমরা মানুষকে বিনামূল্যে দিতে পারি আর প্রচার-প্রচারণা চালাতে পারি।”,জনস্বাস্থ্য সুরক্ষায় এই টিকাগুলোর যথেষ্ট গুরুত্ব রয়েছে। তবে প্রাদুর্ভাব যেহেতু দেশজুড়ে নেই সেক্ষেত্রে যেখানে সংক্রমণ দেখা যাচ্ছে শুধুমাত্র সেসব জায়গায় বিনামূল্যে টিকা কর্মসূচি চালানো প্রয়োজন বলে মনে করছেন জনস্বাস্থ্য বিশেষজ্ঞরা।,বেশ কয়েক বছর ধরে সরকার কলেরা নিয়ন্ত্রণে থাকার দাবি করে আসলেও গত বছর এপ্রিলে হঠাৎ কলেরার প্রাদুর্ভাব দেখা দেয়।,সে সময়ে আন্তর্জাতিক উদরাময় গবেষণা কেন্দ্র বাংলাদেশ (আইসিডিডিআর,বি) তাদের পর্যবেক্ষণে জানিয়েছিল ডায়রিয়া আক্রান্তদের ২০ থেকে ২৫ ভাগেরও বেশি রোগী কলেরায় আক্রান্ত।,সাধারণত যেসব অঞ্চলে নিরাপদ পানির অভাব দেখা দেয় সেখানেই কলেরার সংক্রমণ ছড়িয়ে পড়ে। সে হিসেবে গতবছর গ্রীষ্ম মৌসুমে ঢাকাসহ, বাংলাদেশের দক্ষিণাঞ্চল ও পার্বত্য জেলায় কলেরার প্রকোপ দেখা দেয়।,তবে টিকা দেয়া থাকলে কলেরা থেকে রক্ষা পাওয়া সহজ হতো বলছেন, জনস্বাস্থ্য বিশেষজ্ঞরা।,স্বাস্থ্য অধিদপ্তরের রোগ-নিয়ন্ত্রণ শাখার সাবেক পরিচালক অধ্যাপক বে-নজির আহমেদ বলেন, “যেসব এলাকায় নিরাপদ পানির সংকট থাকে সেখানে কলেরা দেখা দেয়। তাই দেশজুড়ে না হোক, অন্তত ঝুঁকিপূর্ণ এলাকাগুলোয় বিনামূল্যে কলেরার টিকা দেয়া এবং এ বিষয়ে প্রচার প্রচারণা থাকা প্রয়োজন।”,""রোহিঙ্গা জনগোষ্ঠী যখন বাংলাদেশে আসতে শুরু করলো, তখন তো নিরাপদ পানি, পয়ঃনিষ্কাশনের কোন ব্যবস্থা ছিল না। তখন এই মানুষগুলোকে কলেরার টিকা দেয়ায় ওই রোগের সংক্রমণ ঠেকানো গিয়েছে। না হলে পরিস্থিতি ভয়াবহ হতে পারতো,"" তিনি জানান।,ছবির উৎস, Getty Images,রোহিঙ্গা জনগোষ্ঠী যখন বাংলাদেশে আসতে শুরু করে, তখন তাদের কলেরার টিকা দেয়া হয়।,মেনিনজাইটিস এমন একটি রোগ, যেখানে ব্যাকটেরিয়া বা ভাইরাস মস্তিষ্কের এবং মেরুরজ্জুর আবরণীকে আক্রমণ করে।,বিশ্ব স্বাস্থ্য সংস্থা বলছে, ঘনবসতি ও গ্রীষ্মপ্রবন দেশগুলোতে এর প্রাদুর্ভাব বেশি দেখা যাচ্ছে। ভয়ের বিষয় হল এই রোগের লক্ষণ আগে থেকে টের পাওয়া যায় না।,এটি এতোটাই মারাত্মক যে একবার লক্ষণ প্রকাশ পেলে চিকিৎসার জন্য সময় থাকে ২৪ ঘণ্টারও কম।,সাধারণত ৪৮ ঘণ্টার মধ্যে রোগী মৃত্যুবরণ করে আর ২০ শতাংশ রোগী বেঁচে গেলেও প্রতিবন্ধিতা বরণ করতে হয়।,পাঁচ বছরের নিচে শিশুরা আর ১৫ থেকে ১৯ বছরের কিশোর-কিশোরীদের মাঝে এই রোগে আক্রান্ত হওয়ার প্রবণতা বেশি।,মি. আহমেদ জানান, বাংলাদেশে শুধুমাত্র হজযাত্রীদের বাধ্যতামূলক মেনিনজাইটিসের টিকা এবং ইনফ্লুয়েঞ্জার টিকা দেয়া হয়। বাকিদের কিনে নিতে হয়।,যেহেতু এই রোগের লক্ষণ অপ্রকাশিত এবং মারাত্মক প্রাণঘাতী সেক্ষেত্রে টিকা দেয়াকে গুরত্ব দিয়ে দেখা হচ্ছে।,আবার যাদের শ্বাসতন্ত্রের সমস্যা রয়েছে তাদের জন্য ইনফ্লুয়েঞ্জা বেশ জরুরি টিকা, এতে তার হাঁপানি ঝুঁকি কমানো সম্ভব বলে মনে করছেন জনস্বাস্থ্য বিশেষজ্ঞরা।,হেপাটাইটিস-এ ভাইরাসের কারণে যকৃত বা লিভারে তীব্র সংক্রামণ হয়ে থাকে। উদ্বেগের বিষয় হল অনেক ক্ষেত্রেই এই রোগের কোন উপসর্গ থাকে না, থাকলেও খুব ক্ষীণ।,এক্ষেত্রে টিকা নেয়াকে বেশ জরুরি বলে মনে করা হয়।,ভাইরাসজনিত রোগ মাম্পস বা গাল-ফোলা রোগ বেশ সংক্রামক এবং এতে শিশুরা বেশি আক্রান্ত হয়ে থাকে।,এই ভাইরাসের সংক্রমণে কানের পেছনে চোয়ালের দুই পাশে বা একপাশের প্যারোটিড গ্রন্থি ফুলে যায়। ফলে অনেক ব্যথা হয়। আবার জলবসন্তেও প্রতিবছর বহু শিশু আক্রান্ত হয়ে থাকে।,বাংলাদেশে এসব রোগের বিস্তৃতি কতো সেটা নিয়ে সঠিক কোন পরিসংখ্যান নেই তবে টিকা দেয়া থাকলে রোগ থেকে মুক্তি কিংবা ব্যাপকতা কমানো সম্ভব বলে জানিয়েছেন জনস্বাস্থ্য বিশেষজ্ঞরা।,তাদের মতে, এই টিকাগুলোকে ক্ষেত্র বিশেষে সরকারি টিকাদান কর্মসূচির আওতায় এনে এবং প্রচার প্রচারণার মাধ্যমে দ্রুত ছড়িয়ে দিলে সহজেই রোগ নিয়ন্ত্রণে আনা সম্ভব হবে।,ছবির উৎস, Getty Images,সরকারি স্বাস্থ্যকেন্দ্রে শিশুদের টিকা দিতে অভিভাবকদের ভিড়।,বাংলাদেশের স্বাস্থ্য ও পরিবার কল্যাণ মন্ত্রণালয়ের অধীনে সার্বজনীন টিকাকরণ কর্মসূচি- ইপিআই-এর কার্যক্রম শুরু হয়েছিল ১৯৭৯ সালের ৭ই এপ্রিল।,বিশ্ব স্বাস্থ্য সংস্থার পরিচালিত এই কর্মসূচির মাধ্যমে মূলত নবজাতক, শিশু এবং অন্তঃসত্ত্বাদের বিভিন্ন প্রকার টিকা দেয়া হতো।,শুরুতে, যক্ষ্মা (টিবি), ডিপথেরিয়া, হুপিংকাশ (পারটুসিস), ধনুষ্টংকার (টিটেনাস), পোলিও ও হাম- এ ছয়টি রোগের  টিকা দেয়া হতো। পরে এর সংখ্যা বাড়তে থাকে।,বর্তমানে সরকার ইপিআই-এর আওতায় ১০টি টিকা বিনামূল্যে দেয়া হয়।,এর মধ্যে শূন্য থেকে ১০ বছর বয়সী এবং ১৫ থেকে ৪৯ বছর বয়সী সন্তান ধারণক্ষম সব নারী টিকা কর্মসূচির আওতায় আছেন।,বাংলাদেশে পোলিও নির্মূল এবং মা ও নবজাতকের ধনুষ্টংকার নির্মূল কর্মসূচি শুরু হয় ১৯৯৩ সাল থেকে।,পরে ২০০৩ থেকে হেপাটাইটিস বি-এর টিকা দেয়া শুরু হয়। ২০০৯ সাল থেকে পেন্টাভ্যালেন্ট এবং হেমোফিলাস ইনফ্লুয়েঞ্জা বি রোগের টিকা দেওয়া হচ্ছে।,২০১২ সালে হাম ও রুবেলা প্রতিরোধে এমআর টিকা এবং হামের দ্বিতীয় ডোজ শুরু হয়। ২০১৫ সাল থেকে নিউমোনিয়ার নিউমোকক্কাল ভ্যাকসিন- পিসিভি দেওয়া হচ্ছে।,গুটিবসন্তের মতো পোলিও একসময় বাংলাদেশে গুরুতর জনস্বাস্থ্য সমস্যা ছিল। কিন্তু টিকা কার্যক্রম জোরদার করায় বিশ্ব স্বাস্থ্য সংস্থা ২০১৪ সালের ২৭ মার্চ বাংলাদেশসহ দক্ষিণ-পূর্ব এশিয়ার ১১টি দেশকে পোলিওমুক্ত ঘোষণা করে।,আবার জলাতঙ্ক নির্মূল কর্মসূচির আওতায় বাংলাদেশের সরকারি হাসপাতাল ও স্বাস্থ্যকেন্দ্রে এর টিকা বিনামূল্যে দেয়া হয়।,ছবির উৎস, Getty Images,১৯৭৯ সালে বাংলাদেশে ইপিআই এর কার্যক্রম শুরু হয়।,এ কথা অস্বীকার করার উপায় নেই যে টিকার উদ্ভাবনের কারণে পোলিও, গুটিবসন্তের মতো রোগ নির্মূল করা সম্ভব হয়েছে।,বাংলাদেশে স্বাধীনতার পর কলেরা, ডায়রিয়া, গুটিবসন্ত, ম্যালেরিয়া, ফাইলেরিয়া, টাইফয়েড, কালাজ্বর, কুষ্ঠ, জলাতঙ্ক, ধনুষ্টংকার ও হামের ব্যাপক প্রকোপ দেখা দিয়েছিল।,এসব রোগে একসময় বহু মানুষের মৃত্যু হতো। সেই সময় থেকেই টিকা কর্মসূচির জোরদার করার বিষয়টি সামনে আসে।,শুরুতে তৎকালীন স্বাস্থ্য মন্ত্রণালয় গুটিবসন্ত নির্মূল কর্মসূচি জোরদার করে। এতে কারিগরি ও আর্থিক সহায়তা দিয়েছিল যুক্তরাষ্ট্র এবং বিশ্ব স্বাস্থ্য সংস্থার গ্লোবাল স্মলপক্স ইরাডিকেশন প্রোগ্রাম।,""স্বাধীনতার পঞ্চাশ বছর: বাংলাদেশের স্বাস্থ্য খাত"" শীর্ষক গবেষণা গ্রন্থ থেকে জানা যায়, ১৯৭২ থেকে ১৯৭৫ সালের মধ্যে বাংলাদেশে ২ লাখ ২৫ হাজার গুটিবসন্তের রোগী শনাক্ত হয়েছিল। এর মধ্যে মৃত্যু হয়েছিল ৪৫ হাজার রোগীর।,তবে টিকা কর্মসূচি হাতে নেয়ায় ১৯৭৭ সালে বাংলাদেশকে গুটিবসন্তমুক্ত ঘোষণা করা হয়।,তারই ধারাবাহিকতায় ১৯৭৯ সালে ইপিআই-এর কার্যক্রম শুরু হয়।,ছবির উৎস, Getty Images,মেনিনজাইটিস ঘণবসতি এলাকায় ছড়িয়ে থাকে।,বিশ্ব স্বাস্থ্য সংস্থা ও জাতিসংঘের শিশু বিষয়ক সংস্থা ইউনিসেফের ফ্যাক্ট-শিট অনুযায়ী শিশু জন্মের পর যক্ষ্মা বা টিবি প্রতিরোধে বিসিজি টিকা দেয়া হয়।,জন্মের ছয় সপ্তাহের মধ্যে দিতে হয় আরও তিনটি টিকা।,সেগুলো হল পোলিওর প্রতিষেধক ওরাল পোলিও ভ্যাকসিন-ওপিভি, নিউমোনিয়ার প্রতিষেধক নিউমোককাল কনজুগেট ভ্যাকসিন-পিসিভি এবং পেন্টাভ্যালেন্ট টিকা।,শিশুর জন্মের ৬, ১০, ১৪ সপ্তাহে এসব টিকার একটি করে ডোজ অর্থাত চার সপ্তাহ বিরতিতে একেকটি টিকার তিন ডোজ সম্পন্ন করা হয়।,ওপিভি দু’ফোঁটা করে মুখে এবং বাকি দুই টিকা শিশুর উরুর মাংসপেশিতে দেয়া হয়।,পেন্টাভ্যালেন্ট হল ডিপথেরিয়া, হুপিংকাশ (পারটুসিস), ধনুষ্টংকার (টিটেনাস), হিমোফিলিস, ইনফ্লুয়েঞ্জা টাইপ বি এবং হেপাটাইটিস বি সংক্রমণ থেকে শিশুদের রক্ষা করতে সমবেত একটি টিকা।,শিশুর বয়স নয় মাস থেকে ১৫ মাসের মধ্যে হাম ও রুবেলার প্রতিষেধক এমআর টিকা দেয়া হয়।,সেইসাথে ১৫-৪৯ বছর বয়সী সন্তান ধারণক্ষম সব নারীদের ধনুষ্টংকার প্রতিরোধে টিডি টিকা নিতে বলা হয়।,এটি পাঁচ ডোজের টিকা। প্রথম টিকা দেয়ার এক মাস পর দ্বিতীয় ডোজ, এর ছয় মাস পর তৃতীয়, এর এক বছর পর চতুর্থ এবং পরবর্তী বছর শেষ ডোজ দিতে হয়।,অন্যদিকে ভিটামিন এ ক্যাপসুল শিশুর ৬ মাস থেকে ৫ বছরের মধ্যে খাওয়াতে বলা হয়।,এই টিকাগুলো নির্ধারিত সময়ের মধ্যে সরকারি স্বাস্থ্যকেন্দ্র বা টিকা কর্মসূচির আওতায় বিভিন্ন প্রচার প্রচারণার সময় গ্রহণ করা হলে সরকার এর খরচ বহন করবে।,তবে স্বেচ্ছা টিকার খরচ ব্যক্তির নিজেকেই বহন করতে হয়।"
ঘানার সুলেমানা আবদুল সামেদই কি পৃথিবীর দীর্ঘতম ব্যক্তি?,"সুলেমানা আবদুল সামেদের (মাঝখানে) উচ্চতা এখন ৯ ফুট ৬ ইঞ্চি,ঘানার উত্তরাঞ্চলের বাসিন্দা  সুলেমানা আবদুল সামেদকে তার স্থানীয় হাসপাতাল সম্প্রতি এক চেক-আপের সময় জানায় যে তার উচ্চতা এখন বেড়ে হয়েছে ৯ ফুট ৬ ইঞ্চি বা ২.৮৯ মিটার।,এর ফলে বর্তমান রেকর্ডের সাথে মিলিয়ে দেখলে তিনিই হচ্ছেন বিশ্বের দীর্ঘতম মানব ।,তবে গ্রামের ওই ক্লিনিকের নার্সরা তার উচ্চতা সম্পর্কে সম্পূর্ণ নিশ্চিত নন, কারণ মি. সামেদকে নির্ভুলভাবে মাপার উপযুক্ত যন্ত্র সেখানে নেই।,সুলেমানা আবদুল সামেদ – যার ডাকনাম আউচে - একটি বিরল স্বাস্থ্য সমস্যায় আক্রান্ত যার নাম জাইগ্যান্টিজম। বেশ কয়েক বছর আগে তার এ রোগ ধরা পড়ে এবং প্রতি মাসেই তাকে হাসপাতালে যেতে হয়।,তবে শেষবার হাসপাতালে  তাকে পরীক্ষা করার সময় বিস্মিত নার্সটি বলেন, সামেদ এখন উচ্চতা মাপার মেশিনটির চাইতেও দীর্ঘকায় হয়ে গেছেন।,তখন সেই মেশিনের সাথে বাড়তি একটি কাঠি লাগিয়ে, এবং ১৬ ফিট লম্বা টেপ দিয়ে কয়েকজনে মিলে তার উচ্চতা মাপা হয় - আর এভাবেই তারা বের করেন যে সামেদের উচ্চতা এখন সাড়ে নয় ফিট।,সুলেমানা আবদুল সামেদের উচ্চতা মাপা হচ্ছে,বিবিসির সংবাদদাতা ফেভার নানু  উত্তর ঘানার গাম্বাগা গ্রামে গিয়ে সামেদের সাথে দেখা করেছেন কয়েক মাস আগে।,তখনই তারা মেপে দেখেছিলেন যে আউচে’র উচ্চতা ছিল ৭ ফুট ৪ ইঞ্চি।,গিনেস বুক অব রেকর্ডসের তথ্য অনুযায়ী বর্তমান পৃথিবীর সবচেয়ে লম্বা জীবিত লোক হলেন তুরস্কের ৪০ বছর বয়স্ক সুলতান কোসেন – যার উচ্চতা ৮ ফুট ২.৮ ইঞ্চি।  সে সময় তার চেয়ে উচ্চতায়  অল্প কিছুটা পিছিয়ে ছিলেন সামেদ।,এখন, সুলেমানা আবদুল সামেদ ওরফে আউচের বর্তমান উচ্চতা যদি ৯ফুট ৬ ইঞ্চি হয়  – তাহলে তিনিই পৃথিবীর দীর্ঘতম ব্যক্তি।,বড় ভাইয়ের সাথে সুলেমানা আবদুল সামেদ,আউচের বয়স যখন ২২ বছর তখন তিনি রাজধানী আক্রায় থাকতেন।,তিনি কাজ করতেন এক কসাইয়ের দোকানে, আর সেই বেতনের টাকা জমাচ্ছিলেন গাড়ি চালানো শেখার জন্য।,সেখানেই তিনি একদিন সকালে অনুভব করেন যে তার মুখের ভেতরে জিহ্বা এত বড় হয়ে গেছে যে তিনি ঠিকমত শ্বাস নিতে পারছেন না।,কয়েকদিন পরই তিনি টের পেলেন যে তার শরীরের অন্যান্য অংশও বড় হয়ে যাচ্ছে।,তার আত্মীয় স্বজনরা তাকে দেখে তার উচ্চতা বৃদ্ধি নিয়ে মন্তব্য করতে লাগলেন। এর ফলে অন্য আরো সমস্যা দেখা দিতে লাগলো। তার মেরুদণ্ড অস্বাভাবিক বাঁকা হয়ে গেল।,সামেদ বুঝতে পারলেন যে তিনি এক দানবাকৃতির মানুষে পরিণত হচ্ছেন।,মারফান সিনড্রোমের কারণে সামেদের মেরুদণ্ড অস্বাভাবিক বাঁকা হয়ে গেছে।,সামেদ যে সমস্যায় আক্রান্ত তার নাম মারফান সিনড্রোম। এটি এমন একটি জিনগত সমস্যা যাতে দেহের সংযোগকারী কোষগুলো আক্রান্ত হয় এবং তার ফলে মানুষের হাত-পা অস্বাভাবিক লম্বা হয়ে যায়।,এতে হৃদপিণ্ডের ত্রুটির মত গুরুতর সমস্যাও দেখা দিতে পারে।,ডাক্তাররা বলছেন,  সামেদের এই অস্বাভাবিক বৃদ্ধি  থামাতে হলে তার মস্তিষ্কে একটি অস্ত্রোপচার করতে হবে।,তবে ঘানার সরকারি চিকিৎসা ব্যবস্থায় এর খরচ মেটানো সম্ভব নয়।,সুলেমানা আবদুল সামেদ,আউচে এখন আক্রা ছেড়ে তার গ্রামে ফিরে গেছেন। তার গাড়ি চালক হবার স্বপ্ন শেষ হয়ে গেছে।,এখন তিনি তার ভাইয়ের সাথে মিলে একটি ছোট ব্যবসা করছেন।  তার সামাজিক জীবনও  সংকুচিত হয়ে গেছে।,তবে তার গ্রামে তিনি একজন সেলিব্রিটিতে পরিণত হয়েছেন। পথ চলতে তাকে নিয়মিত লোকের ডাকে হাসিমুখে সাড়া দিতে হয়।  অনেকে তার সাথে সেলফি তোলেন।,তিনি বলছেন, তিনি চান বিয়ে করতে এবং সন্তানের বাবা হতে কিন্তু তার আগে এই স্বাস্থ্য সমস্যার সমাধানই এখন তার অগ্রাধিকার।,তার প্রথম লক্ষ্য হচ্ছে এই অস্বাভাবিক বৃদ্ধির কারণে তার পায়ে, গোড়ালি এবং পায়ের পাতায় যে সমস্যা হয়েছে তা সারাতে প্লাস্টিক সার্জারির জন্য অর্থ তোলা।,তবে এ সমস্যার জন্য সুলেমানা আবদুল সামেদ ভেঙে পড়েননি।,“আল্লাহ আমার ভাগ্যে এটাই ঘটবে বলে ঠিক করেছেন” – বলেন তিনি।,“আমি ঠিক আছি – সৃষ্টিকর্তা আমাকে যেভাবে তৈরি করেছেন তা নিয়ে আমার কোন সমস্যা নেই।“"
বাংলাদেশে করোনার নতুন ধরণ বিএফ-৭ শনাক্ত,"ছবির উৎস, Getty Images,করোনাভাইরাসের নতুন ধরণ বিএফ-৭,সম্প্রতি চীন থেকে বাংলাদেশে আগত একজনের শরীরে করোনাভাইরাসের নতুন ধরণ বিএফ-৭ শনাক্ত হয়েছে। রোগতত্ত্ব রোগ-নিয়ন্ত্রণ ও গবেষণা ইনস্টিটিউট- আইইডিসিআর এ তথ্য নিশ্চিত করেছে।,আইইডিসিআর এর পরিচালক অধ্যাপক তাহমিনা শিরিন বিবিসিকে বলেছেন, আক্রান্ত ব্যক্তির শারীরিক পরিস্থিতি ভালো আছে।,সম্প্রতি করোনাভাইরাসের নতুন এই ধরণ চীনে ব্যাপকভাবে ছড়িয়ে পড়েছে বলে দেশটির সরকারি তথ্যে জানা যাচ্ছে।,সম্প্রতি ভারতেও কয়েকজনের শরীরে নতুন এই ধরণ শনাক্ত হয়।,নতুন করে কয়েকটি দেশে কোভিড সংক্রমণের হার বেড়ে যাওয়ার পর ২৫শে ডিসেম্বর বাংলাদেশেন সরকার সব বিমান, স্থল ও সমুদ্রবন্দরে স্ক্রিনিং বাড়ানোর নির্দেশ দেয়।,বিদেশ থেকে আসা যাত্রীদের সব বন্দরে র‍্যাপিড অ্যান্টিজেন টেস্টের মাধ্যমে পরীক্ষা করে কারো শারীরিক উপসর্গ থাকলে তাকে আইসোলেশনে নেয়ার নির্দেশনা দেয়া হয়।,সে সময় আক্রান্ত ব্যক্তিদের নমুনা সংগ্রহ করে জেনোমিক সিকোয়েন্সিং করে কারো বিএফ–৭ করোনাভাইরাস রয়েছে কি না, তা পরীক্ষা করতে আইইডিসিআর-কে নির্দেশ দেওয়া হয়েছিল।,সাথে হাসপাতালগুলোকে প্রস্তুত থাকতে বলা হয়েছে।,এরপর গত ২৬শে ডিসেম্বর হযরত শাহজালাল আন্তর্জাতিক বিমানবন্দরে চীন থেকে আসা চারজন যাত্রীর অ্যান্টিজেন টেস্ট করা হলে, তাদের রিপোর্ট পজিটিভ আসে।,তখন তাদের মহাখালী ডিএনসিসি হাসপাতালে আইসোলেশনে পাঠানো হয়।,তাদের নমুনা জিনোম সিকোয়েন্স করে একজনের শরীরে নতুন সাব ভ্যারিয়েন্ট পাওয়ার খবর আজ জানালো আইইডিসিআর।,ছবির উৎস, Getty Images,নতুন এই ধরণ থেকে বাঁচতে স্বাস্থ্যবিধি মানার পরামর্শ দেয়া হয়েছে।,করোনাভাইরাসের নতুন এই ধরণটির মূল বৈশিষ্ট হল এটি অমিক্রনের চাইতে চার গুণ বেশি সংক্রামক।,স্বাস্থ্য অধিদফতরের অতিরিক্ত মহাপরিচালক আহমেদুল কবির বলেছেন, নতুন ভ্যারিয়ান্ট অল্প সময়ে খুব দ্রুত ছড়ায়।,তবে এর লক্ষণগুলো আগের ধরণগুলোর মতোই।,এমন অবস্থায় নতুন এই ধরণ থেকে বাঁচতে স্বাস্থ্যবিধি মানার পরামর্শ দিয়েছে স্বাস্থ্য বিভাগ।,সেইসাথে যারা করোনা ভাইরাসের টিকা গ্রহণ করেননি কিংবা দুই ডোজ সম্পন্ন করেননি তাদের নতুন এই ধরণে আক্রান্ত হওয়ার ঝুঁকি বেশি বলে জানানো হয়েছে।,এমন অবস্থায় তৃতীয় ডোজ এবং ঝুঁকিপূর্ণ জনগোষ্ঠীকে চতুর্থ ডোজ নেয়ার পরামর্শ দিয়েছেন মি. কবির।,এখানে তিনি ঝুঁকিপূর্ণ জনগোষ্ঠী বলতে, যাদের বয়স ৬০ বছরের উপরে, দীর্ঘদিন ধরে বিভিন্ন রোগে ভুগছেন অর্থাৎ কোমোর্বিডিটি আছে, তাদের কথা বলা হয়েছে।,চীনে কোভিড সংক্রমণ বাড়তে থাকার ফলে আবার নতুন করে বিশ্বে ভাইরাস ছড়িয়ে পড়তে পারে - এ আশংকায়  বিভিন্ন দেশ চীন থেকে আসা ভ্রমণকারীদের জন্য টেস্টিংএর নিয়ম চালু করেছে।,এসব দেশের মধ্যে রয়েছে মার্কিন যুক্তরাষ্ট্র, স্পেন, ফ্রান্স,  দক্ষিণ কোরিয়া, ভারত, ইতালি, জাপান এবং তাইওয়ান।,সবশেষ ইংল্যান্ডের মন্ত্রীরাও নিশ্চিত করেছেন যে চীন থেকে যে যাত্রীরা আসবেন তাদেরকে বিমানে ওঠার আগেই একটি কোভিড নেগেটিভ টেস্টের প্রমাণ দেখাতে হবে।,চীনে যেসব কঠোর কোভিড বিধিনিষেধ ছিল তার অনেকগুলোই গত কয়েক সপ্তাহে তুলে নেয়া হয়েছে।,কিন্তু  দেশটিতে এখন কেসের সংখ্যা ব্যাপকভাবে বেড়ে যাবার পর থেকেই  বেশ কিছু দেশ চীন থেকে আসা ভ্রমণকারীদের স্ক্রিনিং করতে শুরু করেছে।"
চীনা ভ্রমণকারীদের জন্য অনেক দেশের বিমানবন্দরে বিধিনিষেধ আরোপ,"ছবির উৎস, Getty Images,চীনে সম্প্রতি কোভিড বিধিনিষেধ শিথিল করার পর থেকেই সংক্রমণ ব্যাপকভাবে বাড়ছে,চীনে কোভিড সংক্রমণ বাড়তে থাকার ফলে আবার নতুন করে বিশ্বে ভাইরাস ছড়িয়ে পড়তে পারে - এ আশংকায়  বিভিন্ন দেশ চীন থেকে আসা ভ্রমণকারীদের জন্য টেস্টিংএর নিয়ম চালু করেছে।,এসব দেশের মধ্যে রয়েছে মার্কিন যুক্তরাষ্ট্র, স্পেন, ফ্রান্স,  দক্ষিণ কোরিয়া, ভারত, ইতালি, জাপান এবং তাইওয়ান।,সবশেষ ইংল্যান্ডের মন্ত্রীরাও নিশ্চিত করেছেন যে চীন থেকে যে যাত্রীরা আসবেন তাদেরকে বিমানে ওঠার আগেই একটি কোভিড নেগেটিভ টেস্টের প্রমাণ দেখাতে হবে।,চীনে যেসব কঠোর কোভিড বিধিনিষেধ ছিল তার অনেকগুলোই গত কয়েক সপ্তাহে তুলে নেয়া হয়েছে।  কিন্তু  দেশটিতে এখন কেসের সংখ্যা ব্যাপকভাবে বেড়ে যাবার পর থেকেই  বেশ কিছু দেশ চীন থেকে আসা ভ্রমণকারীদের স্ক্রিনিং করতে শুরু করেছে।,অন্যদিকে বিশ্ব স্বাস্থ্য সংস্থা বলেছে যে চীনের কর্মকর্তাদেরকে অবশ্যই কোভিড সংক্রান্ত হালনাগাদ তথ্য আরো বেশি করে জানাতে হবে।,ছবির উৎস, Reuters,কোভিড সংক্রমণ বাড়তে থাকার কারণে চীন থেকে আসা যাত্রীদের জন্য কোভিড নেগেটিভ টেস্ট বাধ্যতামূলক করেছে বেশ কিছু দেশ,সংস্থাটির কর্মকর্তারা বলছেন, কত লোক হাসপাতালে ভর্তি হচ্ছে, কতজন ইনটেনসিভ কেয়ারে আছে এবং কতজনের মৃত্যু হচ্ছে – এসব ব্যাপারে তারা তারো বেশি উপাত্ত দেখতে চান।,এ ছাড়া বিশেষ করে ৬০ বছরের বেশি বয়স্ক এবং ঝুঁকিসম্পন্নদের টিকাদান সংক্রান্ত তথ্যও চেয়েছে বিশ্বস্বাস্থ্য সংস্থা।,চীনা কর্মকর্তাদের সাথে এক বৈঠকের পর দেয়া বিবৃতিতে বিশ্বস্বা্স্থ্য সংস্থা বলেছে, মহামারির পরিস্থিতির ব্যাপারে সুনির্দিষ্ট এবং তাৎক্ষণিক উপাত্ত চাওয়া হয়েছে।,,ছবির উৎস, Getty Images,কিছু রিপোর্টে বলা হয়েছে চীনের অনেক হাসপাতাল কোভিড রোগীতে ভরে গেছে,চীনে এখন লকডাউন ও কোয়ারেন্টিনএর নিয়ম বাতিল করা হয়েছে এবং মানুষজন  এক জায়গা থেকে অন্যত্র ভ্রমণ করতে পারছে।,তবে এর পর থেকেই  কোভিড সংক্রমণ বাড়তে শুরু করে। চীনা সরকারি হিসেবে প্রতিদিন প্রায় ৫,০০০ সংক্রমণের কথা বলা হয়। তবে বিশ্লেষকরা বলছেন প্রকৃত সংখ্য এর  অনেকগুণ বেশি হবে।,পুরো ডিসেম্বর মাস জুড়ে চীনে কোভিডে মাত্র ১৩ জনের মৃত্যুর কথা সরকারিভাবে বলা হয়েছে।,চীনের প্রেসিডেন্ট শি জিনপিং নতুন বছর উপলক্ষে দেয়া তার ভাষণে বলেছেন, ক্রমবর্ধমান  কোভিড সংক্রমণের বিরুদ্ধে দেশের লড়াইয়ের ক্ষেত্রে সামনে 'শক্ত চ্যালেঞ্জ' রয়েছে।,দেশটিতে কোভিড নিষেধাজ্ঞা শিথিল করার সিদ্ধান্তের পর এই প্রথম চীনা নেতার মুখ থেকে এ বিষয়ে কোন বক্তব্য শোনা গেল।,কোভিডের কারণে চীনের অর্থনীতি যে ক্ষতিগ্রস্ত হচ্ছে তার আভাস পাওয়া যাচ্ছে  চীনের সবশেষ অর্থনৈতিক পরিসংখ্যানে।,এতে দেখা যায়, পর পর তৃতীয় মাসের মত ডিসেম্বরে  চীনা কারখানাগুলোর কর্মকান্ড সংকুচিত হয়েছে । ম্যানুফ্যাকচারিংএ খাতে যে পতন হয়েছে তার পরিমাণ ছিল প্রায় তিন বছরের মধ্যে সবচেয়ে বেশি।,আগামী কয়েক মাসের জন্য চীনা অর্থনীতির পূর্বাভাসও ভালো নয় ।,কোভিড সংকটের ফলে শ্রমিক সংকট ও সরবরাহ ব্যবস্থায় বিঘ্ন দেখা দিতে পারে এমন সম্ভাবনার কথাও বলা হচ্ছে।"
"পুরস্কারে বডিবিল্ডারের লাথির ভিডিও ভাইরাল, কী ঘটেছিল সেদিন","ছবির উৎস, Bangladesh Bodybuilding Federation,বডিবিল্ডিং প্রতিযোগিতা ২০২২ পুরস্কার বিতরণী অনুষ্ঠানের ছবি,বাংলাদেশে একটি বডিবিল্ডিং বা শরীর গঠন প্রতিযোগিতার অনুষ্ঠানে অনিয়ম আর দুর্নীতির অভিযোগ তুলে পুরস্কারে লাথি দিয়ে ছুঁড়ে ফেলার ভিডিও ভাইরাল হয়েছে সামাজিক যোগাযোগ মাধ্যমে।,ওই প্রতিযোগিতার একটি ক্যাটেগরিতে দ্বিতীয় হওয়া জাহিদ হাসান পুরস্কার নিয়ে নেমে আসার পর মঞ্চের সামনে সেটা লাথি দিয়ে ছুঁড়ে ফেলেন।,বডিবিল্ডার জাহিদ হাসান অভিযোগ করেছেন, ফেডারেশনের অনিয়ম ও দুর্নীতির কারণে তাকে প্রথম স্থান দেয়া হয়নি। তবে এসব অভিযোগ নাকচ করে দিয়েছে ফেডারেশন।,তাকে আজীবনের জন্য বহিষ্কার করেছে ফেডারেশন।,তবে তিনি জানিয়েছেন, এর বিরুদ্ধে আইনি ব্যবস্থা নেবেন।,তবে সামাজিক মাধ্যমে সেদিনের ঘটনার ভাইরাল ভিডিও নিয়ে অনেকেই পক্ষে ও বিপক্ষে নানারকম মন্তব্য করছেন।,বাংলাদেশ শরীর গঠন ফেডারেশন দেশজুড়ে বডিবিল্ডিং প্রতিযোগিতার আয়োজন করেছিল এই মাসের শুরুতে।,সেখানে ছয়শো দুইজন বেশি প্রতিযোগী অংশ নেয়।,গত ২৩শে ডিসেম্বর ছিল সেই প্রতিযোগিতার পুরস্কার বিতরণী অনুষ্ঠান। সেখানে পুরুষদের বডি ফিজিক ক্যাটেগরিতে দ্বিতীয় হয়েছিলেন বডিবিল্ডার জাহিদ হাসান শুভ। তিনি এর আগে চারবার এ ধরনের প্রতিযোগিতায় চ্যাম্পিয়ন হয়েছিলেন।,সামাজিক মাধ্যমে ভাইরাল ভিডিওতে দেখা যায়, পুরস্কারের পদক এবং স্পন্সর কোম্পানির দেয়া একটি ব্লেন্ডার তুলে দেয়ার পর তিনি মাইকে কিছু বলতে চান।,কিন্তু ফেডারেশনের সভাপতি তাকে কিছু বলতে না দিয়ে হাত দেখিয়ে মঞ্চ থেকে নেমে যেতে বলেন।,বডিবিল্ডার জাহিদ হাসান শুভ মঞ্চ থেকে নেমে সামনে দিয়ে আসার সময় হাতের ব্লেন্ডারে লাথি দিয়ে ছুঁড়ে ফেলেন। এরপর তিনি আবারো সেটিতে লাথি মেরে দূরে ফেলে দেন।,জাহিদ হাসান শুভ বিবিসি বাংলাকে বলছেন, আমি তাদের অনিয়ম আর দুর্নীতির বিরুদ্ধে লাথি মেরেছি। এ ছাড়া আর উপায় ছিল না।,তিনি বলছেন, ‘ওনারা সরাসরি অবিচার  করেছে। সাজানো একটি খেলা প্রেজেন্টেশন করেছেন।  যেকোনো খেলায় বিচারের একটা নিয়ম থাকে। কিন্তু এখানে প্লেয়ারের স্কোর দেখার কোন উপায় নেই। যাই হোক, যখন স্টেজ থেকে আমি প্রাইজটা নিলাম, আমি ওনাকে (সেক্রেটারি) বললাম, আমাকে মাইকটা দেন। তিনি আমাকে দূর দূর করে তাড়িয়ে দেন।‘’,ছবির উৎস, Jahid Hasan Shuvo/Facebook,বডিবিল্ডার জাহিদ হাসান,‘’ভিডিওতে বডির কন্ডিশনিংটা দেখবেন। মেন ফিজিকে বডির যে আদর্শ  কন্ডিশন থাকে, যা যা দেখা হয়.... তার দেহ যদি আমার চেয়ে ভালো হয় কিন্তু কন্ডিশন ভালো না হয়, তাকে প্রাইজ দেয়াটা কতটুকু ন্যায্য? আপনি তো দেখেও বুঝতে পারবেন, দুইজনের মধ্যে কোন বডিটা সুন্দর’’ তিনি বলছেন।,তিনি দাবি করেছেন, অনিয়ম আর দুর্নীতির মাধ্যমে তাকে প্রথম হতে দেয়া হয়নি। সেখানে পুরোপুরি অবিচার হয়েছে।,‘’আমি মনে করি, হান্ডেড পার্সেন্ট আমি চ্যাম্পিয়ন। কিন্তু একদম ভুয়া জাজমেন্ট করেছে। দুই নাম্বারি করে আমাকে সেকেন্ড প্লেস দিয়েছে। তারপরেও মেনে নিলাম। কিন্তু আমাকে স্টেজে যে খারাপ আচরণ করেছে, এগুলো কখনো শোভনীয় না। ওনাদের দুর্নীতি আমি একেবারেই মেনে নিতে পারিনি। তাই আমার আর কোন উপায় ছিল না, দুর্নীতির বিরুদ্ধে লাথি না দিয়ে আর পারি নাই। আমি তখন চিন্তাও করতে পারি নাই, আমার সাথে কি হচ্ছে এটা?'',তিনি দাবি করেন, তার এই শরীর গঠনের পেছনে পাঁচ লাখ টাকা খরচ হয়েছে। সেই সঙ্গে অমানুষিক পরিশ্রম করতে হয়েছে।,তবে ওই আয়োজনে কোন দুর্নীতি বা অনিয়ম হয়নি বলে দাবি করেছেন বাংলাদেশ শরীর গঠন ফেডারেশনের মিডিয়া কমিটির চেয়ারম্যান নুরুল ইসলাম খান নাঈম।,তিনি বিবিসি বাংলাকে বলছেন, ‘’এর আগে চারবার সে ফার্স্ট হয়েছে, এবার সেকেন্ড হয়েছে। সেই সেকেন্ড হওয়াটা সে মেনে নিতে পারছে না। ‘’,তিনি জানান, ১১ বিচারকের একটি প্যানেলের মাধ্যমে বিচার কাজ হয়। সেই বিচারকরা যে রায় দেন, সেটার সম্মিলিত পয়েন্টের ভিত্তিতে প্রথম, দ্বিতীয় বা তৃতীয় নির্ধারণ করা হয়। এক্ষেত্রেও তাই করা হয়েছে।,‘’না পেরে স্টেজে গিয়ে সে মাইক চেয়েছে। তখন আমাদের সাধারণ সম্পাদক নজরুল ভাই বলছেন, ...আপনি ওখানে গিয়ে দাঁড়ান। তখন সে ওই কাজ করেছে।..এটা একটা ভয়ংকর পরিস্থিতি ছিল। আমরাও বিপদে পড়ে গিয়েছি।  সবার মধ্যে একটা আতঙ্ক তৈরি হয়ে গিয়েছিল। বডিবিল্ডিং ইতিহাসে এরকম আর কখনো হয়নি।‘’,‘’এর ফলে আমাদের বডিবিল্ডিংটাও একটা প্রশ্নের মুখে পড়ে গেল,’’ তিনি বলছেন।,ছবির উৎস, Bangladesh Bodybuilding Federation,শুক্রবারের ঘটনার ভিডিও আপলোড করেছে বাংলাদেশ বডিবিল্ডার ফেডারেশন,তার দাবি, ‘’অনেকে ভিডিও বা ছবিতে তুলনা করেন, এর বডি ভালো, ওর বডি ভালো। আসলে শুধু বডি দেখে সব কিছু হয় না।  কিন্তু বিচারকরা শুধু এভাবে দেখেন না। এজের প্রপরশন, বেলেন্স ডেভেলপমেন্ট, সিমেট্রি, ঘনত্ব, স্টেজ প্রেজেন্টেশন- সব মিলিয়ে জাজমেন্ট করা হয়। তার কাফ ম্যাসল কেমন আছে, থাই মাসল কেমন আছে। ১১ জন জাজের কারও মতে হয়তো প্রথম, কারও মতে হয়তো দ্বিতীয়, এসব ক্যালকুলেশন করেই রেজাল্ট দেয়া হয়।‘’,তিনি বলছেন, ওই  আচরণ না করে তিনি যদি ফেডারেশনে লিখিতভাবে অভিযোগ দিতেন বা ব্যাখ্যা জানতে চাইতেন, তখন নিয়ম মেনেই তারা সেটা যাচাই করে দেখতেন।,কিন্তু জাহিদ হাসান শুভ বলছেন, ‘’আপনি আমাকে মানুষ ভাববেন না, আামাকে কুকুরের মতো তাড়িয়ে দেবেন, আর আমি লিখিত দেবো? ওনারা চুরি করেছেন, আমি রিয়্যাক্ট করেছি। আমার রাইট আছে।‘’,পুরো প্রতিযোগিতায় ৬০২ জন অংশ নিয়েছিল। তাদের মধ্যে নারী-পুরুষ মিলিয়ে প্রতিটি ক্যাটেগরিতে ৬ জন করে মোট ১৩টা ক্যাটেগরিতে ৭৮ জন পুরস্কার পেয়েছে।,প্রতিযোগিতায় ১৩টি ক্যাটেগরিতে যারা প্রথম হয়েছে, তাদের সবাইকে ৫০ হাজার করে পুরস্কার দেয়া হয়েছে। তিনি এবং অন্য সবাই পদক ও স্পন্সর কোম্পানির পক্ষ থেকে একটি করে ব্লেন্ডার পেয়েছেন।,'বডিবিল্ডিং আমার ডিপ্রেশন কাটাতে সাহায্য করেছে',শুক্রবারের ওই ঘটনায় ফেডারেশনের শৃঙ্খলা কমিটির সভায় জাহিদ হাসানকে আজীবন বহিষ্কারের সিদ্ধান্ত নেয়া হয়।,মি. নাঈম বলছেন, ‘’এটার বিরুদ্ধে নিষিদ্ধ না করলে পরবর্তীতে একটা বাজে উদাহরণ তৈরি হয়ে যায়। এর মধ্যেই বিশৃঙ্খলা তৈরি হয়ে গেছে।‘’,ফেডারেশনের পাতায় সেদিন পুরস্কারে লাথি মারা এবং পরবর্তীতে অনুষ্ঠানস্থলে বডিবিল্ডার জাহিদ হাসানের অশালীন অঙ্গভঙ্গির ভিডিও পোস্ট করে লিখেছে, ‘রিজন অফ এক্সপেল ফ্রম বিএবিবিএফ’।,তবে ফেডারেশনের এই সিদ্ধান্তের বিরুদ্ধে নিজের আন্দোলন চালিয়ে যাওয়ার ঘোষণা দিয়েছেন জাহিদ হাসান।,তিনি বলছেন, ‘’ফাইন, ওনারা কাগজ কলমে বহিষ্কার করে দিছে। কিন্তু আমার (ফেসবুক) পেইজে  দেখেন, সেখানে মানুষ কি কমেন্ট করতেছে। দেখুন মানুষ কিভাবে দেখছে? আমি গোল্ড মেডালিস্ট, আমার সাথে নাটক চলবে না। আইনি ব্যবস্থা হবে। দেশে যদি আইন থেকে থাকে, যে পর্যন্ত আমি আমার অধিকার না পাবো, এই আন্দোলন চালিয়ে যাবো।‘’,গৃহিনী থেকে বডিবিল্ডার: এক ভারতীয় নারীর জীবন বদলানোর গল্প,জাহিদ হাসানের পুরস্কার বিতরণী অনুষ্ঠানে এভাবে লাথি মারা ভিডিওটি সামাজিক মাধ্যমে ভাইরাল হয়ে গেছে। অনেকে তার পক্ষে যেমন বক্তব্য দিচ্ছেন, অনেকে আবার এই আচরণের সমালোচনাও করেছেন।,রহমত রিসান লিখেছেন, 'এভাবেই হোক দুর্নীতির বিরুদ্ধে উচিত জবাব। স্যালুট ভাই। হাজারো প্রতিভা হারিয়ে যাচ্ছে এই দেশ থেকে।',সাকিব আহমেদ রনি মন্তব্য করেছেন, 'চমৎকার হয়েছে। বাংলাদেশে ফুটবলের অপমৃত্যু ঘটেছে। হকির অপমৃত্যু ঘটেছে। শুটিং এর অপমৃত্যু ঘটেছে। এবার বডিবিল্ডিংয়ের পালা।',খালিদ মাহমুদ খান মন্তব্য করেছেন,' ঠিকই আছে, বেয়াদবের দরকার আছে। লাখ লাখ টাকা খরচ করে তো তেমন প্রাইজমানি নাই, তার উপরে সম্মান টাও কেড়ে নেয়।',রাজেশ লোধ লিখেছেন, 'শুভ যে কাজটা করেছে তা ঠিক করে নাই। প্রতিবাদ অন্যভাবে করতে পারতো। কিন্তু কথা হচ্ছে অন্যভাবে করলে তা নিয়ে কোনো কথা হতো না এমনকি মিডিয়ার সামনেও আসতো না। আমি মনে করি সে যে কাজটা করেছে সে শত শত মানুষের হয়ে প্রতিবাদ করেছে। কিন্তু দিন শেষে ক্ষতিটুকু শুধুমাত্র তারই হয়েছে।',রুবায়েত করিম মন্তব্য করেছেন, 'এরকম অপ্রীতিকর ঘটনা তখনই ঘটে যখন‌ আপনি স্টেজে জিতার আগেই ব্যাকস্টেজে জিতে বসে থাকেন। জাজরা চোর হলে আগের দুই বছর কিন্তু যিনি লাথি মারছে উনিই চ্যাম্পিয়ন হয়েছিলেন। দিন শেষে কথা হলো স্পোর্টসম্যানশীপ থাকতে হবে।'"
এন্ডোমেট্রিওসিস: মেয়েদের তলপেটে তীব্র ব্যথা কেন হয়? কমানোর উপায় কী?,
﻿বায়ু দূষণ মানসিক স্বাস্থ্যের ওপর কী প্রভাব ফেলে,"ছবির উৎস, Getty Images,বায়ু দূষণ,বাংলাদেশের দূষণ-প্রবণ এলাকাগুলোর প্রায় ১৪ শতাংশ বাসিন্দা বিষণ্ণতায় ভুগছেন বলে বিশ্ব ব্যাংকের গবেষণায় উঠে এসেছে - যা কম দূষণ আক্রান্ত এলাকার চাইতে বেশি।,গবেষণাটিতে বিভিন্ন প্রশ্নের মাধ্যমে মানসিক স্বাস্থ্য পরিস্থিতি পরিমাপ করা হয়।,তবে বায়ু দূষণের এই দীর্ঘমেয়াদী শারীরিক ও মানসিক প্রভাবের বিষয়টিকে গুরুত্ব দিয়ে এরইু মধ্যে বিভিন্ন উদ্যোগ নেয়ার কথা জানিয়েছে বাংলাদেশের স্বাস্থ্য মন্ত্রণালয়ের স্বাস্থ্য সেবা বিভাগ।,ঢাকার বাসিন্দা দিয়া আক্তার বছরে একাধিকবার বিভিন্ন দেশে ভ্রমণ করেন।,তিনি ঢাকার সাথে বিশ্বের অন্য শহরগুলোর সবচেয়ে বড় যে পার্থক্য লক্ষ্য করেছেন - সেটি হল বাতাসের মান।,টানা কয়েকদিন দেশের বাইরে থাকার পর ঢাকায় পা রাখতেই তিনি বুঝতে পারেন, প্রতিনিয়ত কি দূষিত বাতাসের মধ্যে এই শহরের মানুষ বসবাস করছে।,তিনি বলেন, “আমি ট্রিপটা শেষ করে যখনই প্লেন থেকে নামি সাথে সাথেই যেটা খেয়াল করি প্রচণ্ড ধুলাবালি, নিঃশ্বাস নিতে কষ্ট হয়, ঠোঁটে বালু লেগে যাচ্ছে। এর সাথে মানিয়ে নিতে ভীষণ কষ্ট হয়। বিষণ্ণ লাগে। কোন কাজ করতে ইচ্ছা হয় না।”,আবার বিশ্ববিদ্যালয়ের শিক্ষার্থী মাইমুনা চৌধুরীর বলছেন, প্রতিটি দিনের কয়েক ঘণ্টা সময়   যাতায়াতেই চলে যায় তার।,এই দীর্ঘ সময়ে ভয়াবহ বায়ু দূষণের মধ্যে থাকার কারণে তার মন-মেজাজে খারাপ প্রভাব পড়ে বলেও তিনি জানান।,“রাস্তার যে ধুলাবালি, গাড়ির ধোঁয়া-  পুরো চার-পাঁচ ঘণ্টাই আমাকে এর মধ্যে থাকতে হয়। বাসায় যখন ফিরি আমার শরীরে এতোটুকু শক্তি থাকে না, এতো ক্লান্ত লাগে যে পরদিন আবার ক্লাসে যেতে ইচ্ছা করে না” - বলেন তিনি।,ছবির উৎস, Getty Images,গবেষণায় বলা হয়েছে, ঢাকায় সারা দিনে একজন যে পরিমাণে দূষিত বায়ু গ্রহণ করেন, তা প্রায় দুটি সিগারেট খাওয়ার সমান ক্ষতিকর।,বায়ুদূষণের শারীরিক ও মানসিক প্রভাব নিয়ে বিশ্বব্যাংকের গবেষণায় দেখা গিয়েছে যে সবচেয়ে বেশি বায়ুদূষণ হচ্ছে ঢাকায়।,ঢাকায় যানজট ও নির্মাণাধীন প্রকল্পের কারণে যে পরিমাণ বায়ুদূষণ হয়, তা বিশ্ব স্বাস্থ্য সংস্থার বায়ুমানের চেয়ে ১৫০% বেশি এবং ইটভাটার কারণে যে দূষণ হয় তা ১৩৬% বেশি।,সিলেটে সবচেয়ে কম দূষণ হচ্ছে বলা হলেও সেখানকার বাতাসও বিশ্ব স্বাস্থ্য সংস্থার বায়ুমানের চেয়ে ৮০% বেশি দূষিত।,বিশ্ব স্বাস্থ্য সংস্থার নির্ধারিত মাত্রা থেকে ১% দূষণ বাড়লে বিষণ্ণতায় ভোগা মানুষের সংখ্যা ২০ গুণ বেড়ে যেতে পারে।,গবেষণায় বলা হয়, ঢাকায় সারা দিনে একজন যে পরিমাণে দূষিত বায়ু গ্রহণ করেন, তা প্রায় দুটি সিগারেট খাওয়ার সমান ক্ষতিকর।,বায়ু দূষণে কারণে মানুষের মানসিক স্বাস্থ্যের ওপর বিরূপ প্রভাব পড়ছে বলে জানান মানসিক রোগ বিশেষজ্ঞ ডা. মেখলা সরকার।,তিনি জানান, মানুষ যে প্রকৃতি ও পরিবেশ বসবাস করছে সেটির ভারসাম্য না থাকলে মানসিক চাপ তৈরি হয় - যা মানুষের 'ওয়েল বিইং' বা ভালো থাকাকে ক্ষতিগ্রস্ত করে।,তবে শুধু বায়ুদূষণই যে বড় ধরণের মানসিক রোগ তৈরি করে - বিষয়টা এমন নয়।,তার মতে, যারা অল্পতে উদ্বিগ্ন হন তাদের মানসিক চাপ, উদ্বেগ বা বিষণ্ণতা বায়ু দূষণের ফলে তীব্র হয়ে ওঠে।,যার কারণে মনোযোগে সমস্যা হতে পারে, মেজাজ খিটখিটে হতে পারে। উৎপাদনশীলতা কমে যেতে পারে বলে তিনি জানান।,ছবির উৎস, Getty Images,বায়ু দূষণ,গবেষণায় বায়ু দূষণের প্রধান তিনটি উৎসের কথা বলা হয়েছে সেগুলো হল যানবাহনের ধোঁয়া বিশেষ করে মেয়াদোত্তীর্ণ যানবাহনের ধোঁয়া - যা বেশ মারাত্মক।,এরপরই রয়েছে শুষ্ক মৌসুমে নির্মাণকাজের কারণে সৃষ্ট ধুলা। তৃতীয় স্থানে আছে ইটভাটার ধোঁয়া।,গত তিন বছর ধরে বায়ুর মান সূচকে ঢাকা সবচেয়ে দূষিত না হলেও দ্বিতীয় দুষিত শহর হিসেবে স্থান পাচ্ছে।,প্রতিবেদনে বলা হয়, বায়ুদূষণের কারণে সবচেয়ে বেশি বিষণ্ণতায় ভুগছেন ৬৫ বছর কিংবা তার চেয়ে বেশি বয়সীরা।,ঢাকায় যেভাবে ফিটনেস-বিহীন গাড়ির সংখ্যা বাড়ছে এবং নিয়মনীতি ছাড়া উন্নয়ন কাজ চলছে ও ইটভাটা গড়ে উঠছে - সে জন্য বায়ুদূষণ মোকাবিলাকে 'বড় চ্যালেঞ্জ' হিসেবে মনে করছেন স্বাস্থ্য বিভাগের সচিব আনোয়ার হোসেন হাওলাদার।,তবে এর মধ্যে কিছু পরিকল্পনা হাতে নেয়ার কথাও জানান তিনি।,এতে রয়েছে ২০১৫ সাল নাগাদ 'ফায়ার ব্রিক' বা আগুনে পুড়িয়ে তৈরি ইট ব্যবহার বন্ধ করে 'নন-ফায়ার ব্রিক' বা কনক্রিট ব্লক ব্যবহার বাড়ানো। এবং ধীরে ধীরে সব ইটের ভাটা বন্ধ করা।,মি. হাওলাদার বলেন, “ইট ভাটা বন্ধের কাজ ধীরে ধীরে চলছে।”,ঢাকার যে পুরনো ও ফিটনেস বিহীন গাড়ি সরানো সেইসাথে দূষণ কমিয়ে কিভাবে নির্মাণ কাজ করা যায় সে বিষয়ে রাজউক, সিটি কর্পোরেশন, ঠিকাদার এবং সংশ্লিষ্ট মন্ত্রণালয়ের সাথে আলোচনার কথা জানান তিনি।,ছবির উৎস, Getty Images,গবেষণায় বায়ু দূষণের তৃতীয় প্রধান উৎস ইট ভাটা।,বিভিন্ন দফতরের সাথে এই সমন্বয় করা বেশ চ্যালেঞ্জিং বলে মনে করলেও বিষয়টি গুরুত্বের সাথে দেখার কথা তিনি জানান।,তিনি বলেন, “বিষয়টা কঠিন। কিন্তু সব মন্ত্রণালয়কে এগুলো অ্যাড্রেস করতে হবে। এর সাথে জনস্বাস্থ্য জড়িত। এগুলো তো কম্প্রোমাইজ করা যাবে না।”,২০১৯ সালে বায়ুদূষণ ছিল বাংলাদেশে মৃত্যু ও অক্ষমতার দ্বিতীয় বড় কারণ। ওই বছর প্রায় ৮৮ হাজার মৃত্যুর জন্য বায়ুদূষণকে দায়ী করা হয়।,এক্ষেত্রে বায়ুদূষণ রোধে সংশ্লিষ্ট মন্ত্রণালয়গুলোকে সমন্বিত হয়ে কাজ করারও পরামর্শ দিয়েছেন বিশেষজ্ঞরা।"
পলিসিস্টিক ওভারি সিনড্রোম: নারীদের সন্তান ধারণে সমস্যা হতে পারে হরমোনজনিত যে অসুখের কারণে,
"চীনে কঠোর কোভিড নীতির বিরুদ্ধে বিক্ষোভ, প্রেসিডেন্ট শি জিনপিংয়ের পদত্যাগ দাবি","ছবির উৎস, Getty Images,কোভিড বিধিনিষেধের বিরুদ্ধে উরুমচিতে প্রতিবাদ বিক্ষোভ।,চীনে সরকারের কঠোর কোভিড নিয়ন্ত্রণ ব্যবস্থার বিরুদ্ধে তীব্র প্রতিবাদ হয়েছে এবং কিছু বিক্ষোভকারী প্রেসিডেন্ট শি জিনপিংসহ কমিউনিস্ট পার্টির নেতাদের বিরুদ্ধে প্রকাশ্যে ক্ষোভ প্রকাশ করেছেন।,হাজার হাজার বিক্ষোভকারী সাংহাই শহরের রাস্তায় নেমে আসেন, যেখানে লোকজনকে জোর করে পুলিশের গাড়িতে তোলা হয় বলে বিবিসি দেখতে পেয়েছে।,রাজধানী বেইজিং ও নানজিং-এর বিশ্ববিদ্যালয়েও ছাত্ররা বিক্ষোভ করেছে।,সর্বশেষ গোলযোগটির আগে উত্তর-পশ্চিমাঞ্চলের প্রত্যন্ত শহর উরুমচিতে বিক্ষোভ হয়েছে, যেখানে একটি বহুতল ভবনে আগুন লেগে ১০ ব্যক্তির মৃত্যুর জন্য লকডাউনের বিধিনিষেধকে দায়ী করা হয়েছিল।,ছবির উৎস, Getty Images,বেইজিংয়ে বিক্ষোভকারীদের মুখোমুখি পুলিশ। ছবিটি এএফপির একটি ভিডিও থেকে নেয়া।,কোভিড বিধিনিষেধের জন্যেই এসব মৃত্যু হয়েছে, চীনা কর্তৃপক্ষ একথা অস্বীকার করলেও উরুমচির কর্মকর্তারা বিরল এক ঘটনায় শুক্রবার সেখানকার বাসিন্দাদের কাছে ক্ষমা চেয়েছেন।,তারা বিধিনিষেধগুলো ধাপে ধাপে প্রত্যাহার করে ""শৃঙ্খলা পুনরুদ্ধার"" করার প্রতিশ্রুতি দিয়েছেন।,চীনের বৃহত্তম শহর এবং বিশ্ব অর্থনীতির একটি প্রধান কেন্দ্র সাংহাইয়ের বিক্ষোভে লোকজনকে প্রকাশ্যে ""শি জিনপিং, পদত্যাগ করুন,"" এবং ""কমিউনিস্ট পার্টি পদত্যাগ করো"" – এরকম স্লোগান দিতে শোনা গেছে।,প্রতিবাদকারীদের কেউ কেউ সাথে সাদা ব্যানার নিয়ে গিয়েছিলেন, অন্যরা মোমবাতি জ্বালিয়ে, ফুল দিয়ে উরুমচিতে নিহতদের স্মরণ করেন।,এধরনের বিক্ষোভ চীনে এক অস্বাভাবিক দৃশ্য, যেখানে সরকার কিংবা প্রেসিডেন্টের বিরুদ্ধে সরাসরি কোন সমালোচনার জন্য কঠোর শাস্তি হতে পারে।,তবে বিশ্লেষকরা বলছেন, জিরো-কোভিড নীতির প্রতি ক্রমবর্ধমান অসন্তোষকে সরকার খুবই কম গুরুত্ব দিচ্ছে বলে দৃশ্যত মনে হচ্ছে।,কারণ, এই নীতির সঙ্গে জাড়িয়ে আছেন খোদ শি জিনপিং, যিনি সম্প্রতি বলেছেন যে সরকার এই জিরো-কোভিড নীতি থেকে বিচ্যুত হবে না।,,ছবির উৎস, Getty Images,ল﻿কডাউনে স্থবির বেইজিং শহর।,সাংহাইয়ের একজন বিক্ষোভকারী বিবিসিকে বলেছেন, রাস্তায় বিক্ষোভ দেখে তিনি ""চমকে গেছেন এবং কিছুটা উত্তেজিত"" বোধ করেছেন। চীনে এত বড় মাপের ভিন্নমতের প্রকাশ তিনি এই প্রথম দেখেছেন বলে মন্তব্য করেন।,একজন নারী বিক্ষোভকারী বিবিসিকে জানান, তিনি পুলিশ অফিসারদের জিজ্ঞাসা করেছিলেন যে তারা এই বিক্ষোভ সম্পর্কে কী মনে করেন, জবাবে ঐ পুলিশ কর্মকর্তার মন্তব্য ছিল, ""আপনার মতোই।"",,ছবির উৎস, Getty Images,নিয়মিত কোভিড পরীক্ষা এখনও চীনা জনজীবনের অংশ।,অন্য প্রতিবাদকারীরা বিক্ষোভের সময় সহিংসতার বিবরণ দেন। একজন প্রতিবাদকারী বার্তা সংস্থা অ্যাসোসিয়েটেড প্রেসকে জানান যে ঘটনাস্থলে থাকা তার এক বন্ধুকে পুলিশ মারধর করেছে, অন্য দু’জনের চোখে গোলমরিচের গুঁড়ো ছড়িয়ে দিয়েছে।,দেশের অন্যত্র উরুমচি অগ্নিকাণ্ডের শিকারদের জন্য ছাত্ররা স্মরণ-সভার আয়োজন করে এবং বেইজিং ও নানজিং-এর বিশ্ববিদ্যালয়গুলিতে বিক্ষোভের ছবি এবং ভিডিও অনলাইনে পোস্ট করা হয়।,বেইজিংয়ের সিংহুয়া বিশ্ববিদ্যালয়ে এরকম একটি বিক্ষোভে শত শত মানুষ অংশ নেয় বলে সেখানকার ছাত্র বার্তা সংস্থা এএফপিকে জানিয়েছেন।,বিবিসির এশিয়া ডিজিটাল রিপোর্টার টেসা ওয়ং জানাচ্ছেন, অনেক চীনার কাছে উরুমচির অগ্নিকাণ্ডটি একটি দুঃস্বপ্নের মতো দৃশ্য ছিল। সাম্প্রতিক মাসগুলিতে এরা কঠোর বিধিনিষেধের আওতায় এসেছেন, কিছু বিবরণ অনুযায়ী, দীর্ঘদিন ধরে তারা নিজের অ্যাপার্টমেন্টে তালাবন্ধ ছিলেন এবং সেখান থেকে পালানোর কোন পথ ছিল না।,কর্তৃপক্ষ এসব কথা অস্বীকার করেছে, কিন্তু তাতে জনগণের মধ্যে ক্ষোভ আর উদ্বেগ ছড়িয়ে পড়া বন্ধ হয়নি।,সেই ক্রমবর্ধমান হতাশা এখন আর ঠেকিয়ে রাখা যাচ্ছে না। তিন বছর ধরে চলাচলের ওপর বিধিনিষেধ এবং প্রতিদিনের কোভিড পরীক্ষায় লক্ষ লক্ষ চীনা এখন ক্লান্ত বোধ করছেন।"
