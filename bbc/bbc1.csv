Blog Titles,Blog Content
মুকেশ আম্বানির অঢেল সম্পদের উত্তরাধিকারী হচ্ছেন যারা,"ছবির উৎস, Getty Images,তিন ছেলেমেয়ে  আকাশ, অনন্ত, ও ইশার সাথে মুকেশ আম্বানি ও তার স্ত্রী নীতা,কর্পোরেট এলিটদের জীবন নিয়ে তৈরি এমি-পুরস্কার বিজয়ী টিভি নাটক 'সাকসেশন' হয়তো অনেকেই দেখেছেন - যার শেষ পর্ব  সারা বিশ্বের অসংখ্য দর্শককে মন্ত্রমুগ্ধ করে রেখেছিল।  কিন্তু ভারতে এখন যা সংবাদ শিরোনাম হয়ে উঠেছে তার বিষয়বস্তু হচ্ছে  বাস্তব জীবনের এক ধনকুবেরের  উত্তরাধিকারের পরিকল্পনা - যার সাথে জড়িত শত শত কোটি ডলারের সম্পদ।,বর্তমানে এশিয়ার শীর্ষ ধনী ব্যক্তি হচ্ছেন মুকেশ আম্বানি - যিনি রিলায়েন্স ইন্ডাস্ট্রিজের প্রধান।  রিটেইল থেকে শুরু করে তেল শোধনাগার পর্যন্ত তার বিশাল বিনিয়োগের সাম্রাজ্যের পরিমাণ ২২,০০০ কোটি ডলার।,এরই পরিচালকমণ্ডলিতে এখন বসবেন মুকেশ আম্বানির তিন সন্তান।,এরা হচ্ছেন দুই যমজ সন্তান ইশা ও আকাশ - যাদের বয়স এখন ৩১ - আর অনন্ত, তার বয়স ২৮। শেয়ারহোল্ডারদের অনুমোদন সাপেক্ষে তারা পরিচালকমন্ডলিতে যোগ দেবেন।,মুকেশ আম্বানি সোমবার এক বিবৃতিতে বলেছেন, এর ফলে  রিলায়েন্সে পুরোনো নেতৃত্বের অভিজ্ঞতার সাথে নতুন নেতৃত্বের উচ্চাভিলাষ যোগ হবে।,এর ফলে এই কোম্পানিতে তৃতীয় প্রজন্মের পারিবারিক নেতৃত্বের সূচনা ঘটবে। কর্পোরেট ভারতে সম্ভবত সম্ভবত সবচেয়ে বেশি লোকের মনোযোগ আকৃষ্ট হচ্ছে এই  উত্তরাধিকারের পরিকল্পনার দিকে।,ছবির উৎস, Getty Images,বাবার সাথে ইশা আম্বানি,রিলায়েন্স এক বিশাল এবং ব্যাপক  ব্যবসায়িক সাম্রাজ্য যাতে আছে তেল, টেলিকম, কেমিক্যালস, প্রযুক্তি, ফ্যাশন থেকে শুরু করে খাদ্যপণ্য পর্যন্ত বহু খাত।,ভারতের অর্থনীতি ও সমাজের প্রায় সর্বক্ষেত্রে আম্বানিদের উপস্থিতি আছে, আর সেজন্য তাদের নিয়ে জনগণের আগ্রহও ব্যাপক।,ফলে, তার সন্তানদের জন্য এটা এক বিরাট দায়িত্ব।,এই গ্রুপ এখন পরিকল্পনা করছে কিছু বৈশ্বিক ফার্মের সাথে অংশীদারিত্বের ভিত্তিতে  সাথারণ বীমা ও স্বাস্থ্য বীমার ব্যবসায় প্রবেশ করার।,তারা আরো পরিকল্পনা করছে ২০ কোটি পরিবারের বাড়িতে ফাইভ-জি  অয়্যারলেস ব্রডব্যাণ্ড সুবিধা দেবার, এবং ২০০০ মেগাওয়াট কম্পিউটিং ক্যাপাসিটি তৈরির পরিকল্পনাও করছে - যা কৃত্রিম বৃদ্ধিমত্তা বা এআই ব্যবহারের জন্য প্রস্তুত হবে।,এখানেই শেষ নয়। তাদের একটি উচ্চাভিলাষী পরিকল্পনা আছে বায়ুচালিত  বিদ্যুত ব্যবসা  এবং সৌর-গিগা ফ্যাক্টরি তৈরির।,এর মধ্যেই ফার্মটির রিটেইল শাখা  ১৯৭০এর দশকের একটি জনপ্রিয় কোমল পানীয় ক্যাম্পা কোলাকে পুনরুজ্জীবিত করেছে। তারা এটিকে বৈশ্বিক  স্তরে নিয়ে যাবারও পরিকল্পনা করছে।,ছবির উৎস, Getty Images,আকাশ আম্বানির বিয়ের অনুষ্ঠানে  আম্বানি পরিবার,সন্দীপ নার্লেকার - যিনি সাকসেশন বা উত্তরাধিকার-সংক্রান্ত উপদেষ্টা প্রতিষ্ঠান টেরেনটিয়া কন্সালট্যান্টসএর পরিচালক - বলছেন, মি. আম্বানি এবং তার স্ত্রী নীতা অনেক বছর ধরেই তার সন্তানদের এ মুহুর্তটির জন্য তৈরি করছিলেন।,""তারা শুধু মুকেশ আম্বানির সন্তান বলেই  উত্তরাধিকারী হচ্ছেন তা নয়, বরং এর পেছনে ভেবেচিন্তে নেয়া কৌশল এবং পরিকল্পনা কাজ করেছে, এবং তারা যেখানে ভালো করবেন তা চিহ্নিত করেই ব্যবসার ক্ষেত্র ঠিক করা হয়েছে।"",মি. আম্বানিকে বর্ণনা করা হয় 'সহজে বোঝা যায় না এমন' একজন ব্যক্তি হিসেবে।,তিনি  দরিদ্র অবস্থা থেকে উঠে এসেছেন এবং পাদপ্রদীপের আলো থেকে দূরে থাকতে পছন্দ করেন। তার ছেলেমেয়েরা চরম বিলাসিতার মধ্যে বড় হয়েছেন, বাস করেছেন প্রাসাদে, ব্যক্তিগত বিমানে ভ্রমণ করেছেন এবং ওঠাবসা করেছেন তারকাদের সাথে ।,মি. আম্বানিকে তার পিতার ব্যবসার হাল ধরার জন্য স্ট্যানফোর্ড বিশ্ববিদ্যালয়ে পড়া মাঝপথে ছেড়ে দিতে হয়েছিল। তবে তার সন্তানদের মধ্যে ইশা ও আকাশ যথাক্রমে  যুক্তরাষ্ট্রের ইয়েল ও ব্রাউন বিশ্ববিদ্যালয়ে পড়েছেন।,বিভিন্ন কর্পোরেট ইভেন্টে এবং ম্যাগাজিনের প্রচ্ছদে তাদের উপস্থিতি দেখা যায়। তাদের বিয়েও হয়েছে অন্য ধনী শিল্পপতিদের পরিবারে। সেসব আড়ম্বরপূর্ণ  বিয়ের অনুষ্ঠানে বিয়ন্সের মত বৈশ্বিক তারকারা যোগ দিয়েছেন।,মি. নার্লেকার বলছেন, মুকেশ আম্বানি সহ পুরো পরিবারটিই  তাদের বিলাসবহুল জীবন, বিয়ের অনুষ্ঠান ও বাসভবনের জন্য খরচের কারণে মিডিয়ার নজরে থাকেন।  এ জন্য তার ছেলেমেয়েদের ওপর মিডিয়ার নজর হয়তো আরো বাড়বে - তবে তারা জানেন তারা কি করছেন এবং তাদের ভালোভাবেই তৈরি করা হয়েছে।,আকাশ আম্বানি কলেজে পড়া শেষ করার পর ২০১৪ সালে এ গ্রুপের টেলিকম ইউনিট  রিলায়েন্স জিওর লিডারশিপ টিমে যোগ দেন।,তিনি এখন ইন্ডিয়ান প্রিমিয়ার লিগের ধনী ক্রিকেট দল মুম্বাই ইন্ডিয়ানস-এর ব্যবস্থাপনার দায়িত্বে আছেন।,এ ছাড়া তিনি ২০২০ সালে  মেটা প্ল্যাটফর্ম রিলায়েন্সের একটি ইউনিট 'জিও প্ল্যাটফর্মে' যে  ৫৭০ কোটি ডলার বিনিয়োগ করে - তার মধ্যস্থতাকারী দলটিতেও ছিলেন।,ছবির উৎস, Getty Images,রিটেইল ও ফ্যাশন ক্ষেত্রে রিলায়েন্স ব্যাপক বিনিয়োগ করেছে,অন্যদিকে ইশা আম্বানি ইতোমধ্যেই  তাদের কোম্পানির রিটেইল, ই-কমার্স ও লাক্সারি সংক্রান্ত পরিকল্পনাগুলোকে সামনে এগিয়ে নেবার দায়িত্ব দেয়া হয়েছে।,বলা হয়, ফ্যাশনের ক্ষেত্রে ই-কমার্সের মাধ্যমে  এই ফার্মের  ক্রম-প্রসারমান উপস্থিতি,  শীষস্থানীয়  কিছু আন্তর্জাতিক বিলাসদ্রব্যের ব্র্যান্ডের সাথে অংশীদারিত্বের পেছনেও তিনি আছেন।,রিলায়েন্সর প্রধান ব্যবসায়িক ক্ষেত্রে ইশার এ উত্থান গুরুত্বপূর্ণ - কারণ তাকে সিনিয়র নেতৃত্বের ভূমিকা দেয়া হয়েছে - যেখানে এ পরিবারের অন্য নারীরা এতদিন পর্যন্ত এত বড় ভূমিকা পাননি। ২০২১ সালে ফরচুন ম্যাগাজিন তাকে 'এয়ারেস অন-ডিউটি' বলে আখ্যায়িত করে এবং ভারতের সবচেয়ে ক্ষমতাধর নারীদের মধ্যে ২১ নম্বরে তাকে স্থান দেয়।,মুকেশ আম্বানি এক সাক্ষাতকারে বলেছেন, অনেক সময়ই তার ব্যবসার ধরন নিয়েও তার মেয়ে প্রশ্ন তোলেন।,ছবির উৎস, Getty Images,সারা ভারত জুড়ে অসংখ্য পেট্রোল পাম্প আছে রিলায়েন্সের,মি. আম্বানির ছোট ছেলে অনন্ত জড়িত আছেন রিলায়েন্সের জ্বালানি সংক্রান্ত ব্যবসায়। এর মধ্যে আছে ফসিলজাত জ্বালানি থেকে শুরু করে সৌরশক্তি প্যানেল তৈরির ব্যবসাও।,ব্রাউন বিশ্ববিদ্যালয়ের গ্রাজুয়েট অনন্ত তার মায়ের সাথে  রিলায়েন্স চ্যারিটির বোর্ডেও আছেন। আইপিএলে তাদের দলের ক্রিকেট খেলাতেও তাকে গ্যালারিতে দেখা যায়।,মি. আম্বানি এবং তার ভাই অনিল আম্বানির মধ্যে ২০০২ সালে তাদের পিতার মৃত্যুর পর  ব্যবসার উত্তরাধিকার নিয়ে যে তিক্ত বিবাদ হয়েছিল তা অনেকেরই হয়তো মনে আছে ।,সম্পদ ভাগাভাগি করার কোন উইল না থাকায় শেষ পর্যন্ত তাদের মায়ের হস্তক্ষেপে এই বিবাদের রফা হয়েছিল।,ছবির উৎস, EPA,মুম্বাইতে মি. আম্বানির বহুতল বাসভবন,এমন এক সময় রিলায়েন্স গ্রুপের নেতৃত্বে এসব পরিবর্তন আসছে যখন  আম্বানি পরিবারের সাম্রাজ্যের প্রাধান্যের প্রতি হুমকি তৈরি করেছেন গৌতম আদানি - যিনি কয়লা ও অবকাঠামো ক্ষেত্রে একজন ধনকুবের।,মি. আদানি গত বছর সংক্ষিপ্ত সময়ের জন্য আম্বানিকে ছাড়িয়ে এশিয়ার সবচেয়ে ধনী ব্যক্তিতে পরিণত হয়েছিলেন।,তারা এখন ভারতের নবায়নযোগ্য জ্বালানির বাজারে আধিপত্য প্রতিষ্ঠার জন্য সরাসরি প্রতিযোগিতা করছেন।,মুকেশ আম্বানি বলছেন, আগামী পাঁচ বছরের জন্য তিনিই গ্রুপের চেয়ারম্যান ও ব্যবস্থাপনা পরিচালক থাকবেন, এবং রিলায়েন্সের পরবর্তী প্রজন্মের নেতৃত্বকে গড়ে তুলবেন,  তার ছেলেমেয়েরা যেন সমন্বিতভাবে নেতৃত্ব দিয়ে গ্রুপকে আরো ওপরে নিয়ে যেতে  পারে সেজন্য তাদের তৈরি করবেন।,মি. নার্লেকার বলছেন, এ জন্য মি. আম্বানির হাতে  একটি ভালো  আছে যারা বহুদিন ধরে তার সাথে কাজ করছে।  তবে তার ছেলেমেয়েরা কেমন করবে তা সময়ই বলতে পারে, এবং আগামী কয়েকটি বছর হবে খুবই গুরুত্বপূর্ণ।,""মি আম্বানি সঠিক নেতাকে চিহ্নিত করার জন্য তার পরিকল্পনাকে কাজে লাগাবেন, তবে তিনি কোন তাড়াহুড়ো করছেন না"" বলেন তিনি।"
ডেঙ্গু জ্বরে কখন কী ধরণের টেস্ট করাতে হয়?,"ছবির উৎস, Getty Images,বাংলাদেশের হাসপাতালে ডেঙ্গু রোগীদের ভিড়। এটি সিলেট ওসমানি মেডিকেল কলেজ ও হাসপাতালের চিত্র।,বাংলাদেশে গত কয়েকদিন ধরে সরকারি হিসেবেই প্রতিদিন দু হাজারের বেশি মানুষ ডেঙ্গু জ্বরে আক্রান্ত হচ্ছে। চলতি মৌসুমে বুধবার পর্যন্ত মোট ১ লাখ ১৯ হাজার ১৩৩ জন ডেঙ্গু আক্রান্ত হিসেবে শনাক্ত হয়েছেন আর মোট মারা গেছে ৫৬৯ জন।,ডেঙ্গু ভাইরাস বহনকারী এডিস মশার কামড়ে একজন মানুষ ডেঙ্গু জ্বরে আক্রান্ত হতে পারেন।,চিকিৎসকরা বলছেন সঠিক সময়ে চিকিৎসা নিতে পারলে এ রোগে মৃত্যু ঝুঁকি খুব একটা থাকে না। কিন্তু রোগটিকে অবহেলা করলে এটি জটিল আকার ধারণ করতে পারে।,যুক্তরাষ্ট্রের সিডিসি অবশ্য বলছে প্রতি চার জনে একজন ডেঙ্গু আক্রান্ত ব্যক্তি ঝুঁকিতে পড়ার আশঙ্কা থাকে এবং মারাত্মক ডেঙ্গুতে আক্রান্ত ব্যক্তির জীবন দ্রুতই হুমকির মুখে পড়তে পারে বলে হাসপাতালে ভর্তির প্রয়োজন হতে পারে।,সংস্থাটির ওয়েবসাইটে বলা হয়েছে সাধারণত জ্বরই এ রোগের লক্ষণ। সাথে বমি, র‍্যাশ ওঠা, চুলকানি বা ব্যথার উপসর্গ থাকতে পারে। তবে লক্ষণগুলো সাধারণত দুই থেকে সাতদিন পর্যন্ত থাকে এবং এক সপ্তাহের মধ্যেই বেশিরভাগ রোগী সুস্থতার দিকে চলে আসেন।,তবে চিকিৎসকরা বলছেন যে জ্বর কমলে বা রোগী ভালো হয়ে যাওয়ার পর রোগীর রক্তের প্লাটিলেট কাউন্ট কমে যেতে পারে এবং তখনি রক্তক্ষরণসহ নানা জটিলতা দেখা দিত পারে।,এ কারণে জ্বর চলে যাওয়ার পর রোগীকে সতর্ক থেকে নিয়ম অনুযায়ী চলতে প্রয়োজনীয় পরামর্শ দিয়ে থাকেন চিকিৎসকরা।,সিডিসি বলছেন ডেঙ্গু রোগের সুনির্দিষ্ট কোনো চিকিৎসা নেই। বরং এর লক্ষণগুলো দেখে চিকিৎসকরা চিকিৎসা দিয়ে থাকেন। (যেমন জ্বর হলে জ্বরের ঔষধ)।,ঢাকায় বঙ্গবন্ধু মেডিকেল বিশ্ববিদ্যালয়ের চিকিৎসক সাজ্জাদ হোসেন বলছেন ডেঙ্গু জ্বরে আক্রান্ত ব্যক্তির জন্য সাধারণত ডেঙ্গু এনএস১ এন্টিজেন, অ্যান্টিবডি পরীক্ষা, সিবিসি (প্লাটিলেট কাউন্টসহ) পরীক্ষা করাই যথেষ্ট হয়ে থাকে।,তবে রোগীর অবস্থা জটিল হলে বা রক্তক্ষরণের মতো সমস্যা দেখা গিলে তখন আরও কিছু টেস্ট করানো দরকার হয়ে থাকে।,ছবির উৎস, Getty Images,ডেঙ্গু জ্বরে আক্রান্তদের মধ্যে আছে অনেক শিশু।,বাংলাদেশে সাধারণত বর্ষা মৌসুমে এই জ্বরে আক্রান্ত হবার প্রবণতা অনেক বেড়ে যায় এবং ২০০০ সাল থেকে প্রতিবছরেই এ রোগে আক্রান্তের সংখ্যা বাড়ছে।,সিডিসি বলছে ডেঙ্গু হয়েছে কি-না সেটি বোঝার একমাত্র উপায় হলো রক্ত পরীক্ষা।  তবে চিকিৎসকরা বলছেন রক্তের বেশ কিছু পরীক্ষা আছে যেগুলোর এক বা একাধিক অনেক সময় করাতে হয় রোগীর অবস্থা বুঝে।,সাধারণত যেসব পরীক্ষা করাতে হয় তার কয়েকটি সম্পর্কে কিছু তথ্য নীচে দেয়া হলো:,যুক্তরাষ্ট্রের সিডিসি বলছে এই টেস্টের মাধ্যমে কেউ ডেঙ্গু পজিটিভ কি-না সেটি দেখা যায়। ডেঙ্গু ভাইরাসে সংক্রমিত হবার শুরুর দিকেই এ পরীক্ষার  মাধ্যমে রোগটিকে শনাক্ত করা যায়।,ঢাকায় চিকিৎসকরা বলছেন জ্বরের প্রথম দিন থেকেই ডেঙ্গু এনএস১ টেস্টের ফল পজিটিভ হওয়ার কথা। চতুর্থ বা পঞ্চম দিনে হলে এটি নেগেটিভ হয়ে যায়। কিন্তু এর বেশি দিন হয়ে গেলে তখন আর এই পরীক্ষা করে খুব একটা লাভ হয় না।,আবার শুরুতেই পরীক্ষা করে নেগেটিভ হলেই যে ডেঙ্গু জ্বর হয়নি এমনটা নিশ্চিত করে বলা যায় না। সাধারণত চিকিৎসকরা টেস্টের ফলাফলের সাথে অন্য উপসর্গ  ও লক্ষণ মিলিয়ে সিদ্ধান্ত নিয়ে থাকেন। কারণ অনেক সময় এনএস১ একদিন পজিটিভ হলে পরদিনই আবার নেগেটিভ হতে পারে।,সাজ্জাদ হোসেন বলছেন সাধারণত জ্বর আসার প্রথম দিনই এই টেস্ট করাতে পারলে  ফলাফল ঠিকঠাক মেলার সম্ভাবনাই বেশি থাকে।,ছবির উৎস, Getty Images,টেস্ট করানোর জন্য হাসপাতালগুলো ভিড় করছেন অনেকে।,সিডিসি বলছে এই টেস্টের মাধ্যমে আক্রান্ত ব্যক্তির শরীরে ডেঙ্গু ভাইরাস আরও ভালোভাবে শনাক্ত করা যায়।,সাধারণত জ্বর হয়ে যাওয়ার ৪/৫ অতিবাহিত হয়ে গেলে এবং এর মধ্যে কোনো পরীক্ষা না হয়ে থাকলে এই পরীক্ষার মাধ্যমে পজিটিভ কি-না সে সম্পর্কে নিশ্চিত হওয়া যায়। তাই সাধারণ ভাবে জ্বর আসার পাঁচ দিন পর এই টেস্ট করতে দেন চিকিৎসকরা।,কিন্তু যদি জ্বর আসার পর ৯/১০ দিন পার হয়ে যায় তখন আবার এই পরীক্ষাও শুধু নেগেটিভ দেখাতে পারে। কারো জ্বর হওয়ার পাঁচ দিন পর অর্থাৎ ষষ্ঠ দিনের মাথায় এই পরীক্ষাটি করানো, যা ছয় সপ্তাহ পর্যন্ত করা যায়। রক্তে আইজিএম পজিটিভ থাকলে বুঝতে হবে বর্তমানে রোগীর সংক্রমণ রয়েছে।,উপজেলা পর্যায়ে একটি সরকারি হাসপাতালের চিকিৎসক মোঃ রায়হান বলছেন এনএস১ এর সময়সীমা পার হয়ে গেলে অ্যান্টিবডি পরীক্ষার মাধ্যমেই ডেঙ্গু পজিটিভ কি-না তা দেখা যায় এবং এজন্য প্রথমে আইজিএম ও এরপর আইজিজি টেস্ট করে দেখার দরকার হতে পারে।,ডাঃ সাজ্জাদ হোসেন বলছেন শরীরের ইমিউন সিস্টেম বা রোগ প্রতিরোধ ক্ষমতা কতটা আছে সেটা বোঝার জন্য চিকিৎসার এ পরীক্ষাটি দিয়ে থাকেন।,""এই রোগ প্রতিরোধী সক্ষমতাই শরীরের ব্যাকটেরিয়া বা ভাইরাসসহ বিভিন্ন সংক্রমণ থেকে শরীরকে রক্ষার জন্য অ্যান্টিবডি তৈরি করে। অ্যান্টিবডিগুলো হলো প্রোটিন যা ইমিউন সিস্টেম তৈরি করে জীবাণুর বিরুদ্ধে যুদ্ধ করার জন্য""।,আইজিজি সূচক স্বাভাবিকের চেয়ে কম মানে হলো শরীর যথেষ্ট অ্যান্টিবডি তৈরি করতে অক্ষম এবং সেক্ষেত্রে সংক্রমণে অসুস্থ হওয়ার আশঙ্কা থাকে।,রক্তে আইজিজি পজিটিভ থাকলে বুঝতে হবে আগে রোগীর সংক্রমণ ছিল এবং বর্তমানে সে দ্বিতীয়বারের মতো ডেঙ্গুতে আক্রান্ত হয়েছে।,আর দ্বিতীয়বার ডেঙ্গুতে আক্রান্ত হওয়া মানে বেশ ঝুঁকিপূর্ণ এবং তখন বিশেষ সতর্কতা নিতে হবে।,ছবির উৎস, Getty Images,ডেঙ্গু জ্বর সাধারণত ডেঙ্গু ভাইরাস বহনকারী এডিস মশা কামড়ালে হয়ে থাকে।,ডাঃ সাজ্জাদ হোসেন বলছেন শরীর সম্পর্কে একটি বেসিক ধারণার জন্য এ পরীক্ষাটি খুবই গুরুত্বপূর্ণ এবং এটি মূলত একটি সামগ্রিক রক্ত পরীক্ষা।,সিবিসি টেস্ট হিসেবে পরিচিত হলেও এটি আসলে একটি টেস্ট প্রোফাইল।  এর মধ্যে রক্তের প্লাটিলেট কাউন্ট সহ অনেক গুরুত্বপূর্ণ তথ্য পাওয়া যায়।,এ টেস্টের মাধ্যমে রক্তের প্রয়োজনীয় কোষীয় উপাদানের ঘনত্বের পরিমাপের পাশাপাশি শরীরে কোন অস্বাভাবিকতা আছে কি-না তা পর্যালোচনা করা হয়।,অর্থাৎ রোগী কোনা সংক্রমণের শিকার হয়েছে কি-না, রক্তকণিকা স্বাভাবিক কি-না বা হিমোগ্লোবিনের মাত্রা কেমন এমন কিছু গুরুত্বপূর্ণ বিষয় বোঝার জন্য চিকিৎসকরা এ টেস্ট দিয়ে থাকেন।,যেমন ফুসফুস থেকে দেহের অন্য অংশে অক্সিজেন নেয়ার কাজটি করে লোহিত রক্তকণিকা কিংবা জীবাণুর বিরুদ্ধে লড়াই করে শরীরকে সংক্রমণ থেকে রক্ষার চেষ্টা করে শ্বেত রক্তকণিকা কিংবা রক্তপাত বন্ধ করতে ও রক্ত জমাট বাঁধতে ভূমিকা রাখে প্লাটিলেট।,এগুলোর জন্য সিবিসি টেস্টই করতে হয়।,আবার ডেঙ্গু জ্বরে আক্রান্ত রোগীর জন্য হেমাটোক্রিট  দেখাটাও গুরুত্বপূর্ণ। রক্তের কতটা অংশ জুড়ে লোহিত কণিকা সে সম্পর্কে জানা যায় হেমাটোক্রিট দেখে।,আবার হেমাটোক্রিট, হিমোগ্লোবিন ও লোহিত কণিকার মাত্রা কম থাকলে রক্ত স্বল্পতায় আক্রান্ত হবার আশংকা থাকে।,পাশাপাশি দেখা দিতে পারে শরীরে অতিরিক্ত পানি, অস্থিমজ্জার সমস্যা কিংবা লিউকোমিয়ার মতো রোগও।,প্রথ্রোমোবিন টাইম বা পিটি হলো এমন একটি পরীক্ষা যার মাধ্যমে রক্তের তরল অংশের প্লাজমা জমাট বাঁধতে কতটা সময় নেয় তা পরিমাপ করে।,ক্লটিং বা জমাট বাঁধার সিস্টেমের একটি অংশের কার্যকারিতা এ পরীক্ষায় পরিমাপ করা যায়।,সাধারণত অস্বাভাবিক রক্তপাত এর কারণ নির্ধারণে কিংবা লিভার কতটা ভালো কাজ করছে সেটি জানারও জন্য চিকিৎসক অনেক সময় এ টেস্টটির পরামর্শ দিয়ে থাকেন।,ছবির উৎস, Getty Images,ডেঙ্গু প্রতিরোধে সচেতনতামূলক কর্মসূচি,ইন্টারন্যাশনাল নর্মালাইজড রেশিও বা আইএনআর এমন একটি রক্ত পরীক্ষা যার মাধ্যমে জানা যায় যে রক্ত জমাট হতে কতটা সময় লাগে।,মূলত পিটি পরীক্ষার মাধ্যমে কত দ্রুত রক্ত জমাট বাঁধছে জানার পর সেই ফলগুলোকেই আইএনআর হিসেবে প্রকাশ করা যায়।,তখন জানা যায় যে ঠিক কতটা সময় লাগছে রক্ত জমাট বাঁধতে।,ব্লিডিং টাইম ক্লটিং টাইম বা বিটিসিটি পরীক্ষার মাধ্যমে রক্তের তেরটি ফ্যাক্টর নির্ণয় করা যায়। সাধারণত অপারেশনের আগে এই পরীক্ষা করা হয়।,ফলে এর মাধ্যমে চিকিৎসক একটি ধারণা পান যে অপারেশনের পর রোগীর রক্ত জমাট বাঁধতে কতক্ষণের মধ্যে।,ডেঙ্গু রোগীর ক্ষেত্রে এ টেস্ট খুব একটা দরকার হয় না। তবে চিকিৎসক যদি মনে করেন বিশেষ জটিলতায় আক্রান্ত তখন এ টেস্ট করার পরামর্শ দিতে পারেন।,চিকিৎসক সাজ্জাদ হোসেন বলছেন মূলত ব্লিডিং ডিজঅর্ডার সম্পর্কে বোঝার জন্যই এসব পরীক্ষা করতে হয়।,এছাড়াও নানা ধরণের পরীক্ষা আছে যেগুলো রোগীর অবস্থা বুঝে প্রয়োজন হলে চিকিৎসকরা করানোর পরামর্শ দিয়ে থাকতে পারেন।"
বাংলাদেশে ডেঙ্গু চিকিৎসায় এত খরচ কেন?  ,"ছবির উৎস, Getty Images,বাংলাদেশের স্বাস্থ্যমন্ত্রী মন্তব্য করেছেন প্রত্যেক ডেঙ্গু রোগীর পেছনে গড়ে ৫০ হাজার টাকা করে খরচ হচ্ছে সরকারের।,ডেঙ্গু আক্রান্ত হয়ে ঢাকার একটি সরকারি হাসপাতালে পাঁচ দিন ভর্তি ছিলেন ভ্যানচালক বাদশাহ মিয়ার কিশোরী মেয়ে। সরকারি হাসপাতাল হলেও চিকিৎসা খরচ বাবদ এই পাঁচ দিনে তার পকেট থেকেই পাঁচ হাজার টাকার বেশি খরচ হয়েছে বলে বলছিলেন তিনি।,“প্রতিদিন রক্ত পরীক্ষা করানোর খরচ তো আছেই। তার উপর অনেক সময়ই হাসপাতাল থেকে বলা হয়েছে ওষুধের সাপ্লাই নাই - তখন বাইরে থেকে কিনে আনতে হয়েছে। আর রোগীর খাওয়া-দাওয়ার খরচ তো আছেই,” বলছিলেন বাদশাহ মিয়া।,তিনি বলেন মেয়েকে আইসিইউ’তে ভর্তি করতে হয়নি বা প্লেটলেট দিতে হয়নি বলে তার খরচ অনেকের তুলনায় কম হয়েছে। আইসিইউ সুবিধা লাগলে বা প্লেটলেট নেওয়া লাগলে রোগের মাত্রা ভেদে চিকিৎসা খরচ চার-পাঁচগুণ বেড়ে যায় বলে বলছিলেন তিনি।,বাদশাহ মিয়ার মেয়ের মত পাঁচদিন ঢাকার একটি বেসরকারি হাসপাতালে ভর্তি ছিলেন রফিকুল ইসলামের ভাই মুহিতুল ইসলামও। তার ডেঙ্গুর ধরণও অনেকটা একই ছিল।,রফিকুল ইসলামের ভাষ্যে, “কেবিন ভাড়া, পরীক্ষা আর ওষুধের খরচ, খাওয়া-দাওয়া – সব মিলিয়ে ৪৫ থেকে ৫০ হাজার টাকা খরচ হয়েছে এক সপ্তাহের মধ্যে।”,আরেকটি বেসরকরি হাসপাতালে দুই দিন ভর্তি থাকা বদরুদ্দোজা বাবুর ডেঙ্গু চিকিৎসার খরচ হয়েছে এক লাখ ১৫ হাজার টাকা।,“মূল খরচ হয়েছে প্লেটলেট নেয়ার প্রক্রিয়ায়, সেখানে লেগেছে ৩০ হাজার টাকা। কেবিনের ভাড়া লেগেছে দুইদিনে ১৩ হাজার টাকা। আর অন্যান্য খরচ ছিল পরীক্ষা করা ও ওষুধ কেনার।”,ছবির উৎস, Getty Images,সরকারি হাসপাতালে চিকিৎসা বিনামূল্যে হওয়ার কথা থাকলেও রোগীর পকেট থেকে অনেক টাকা বের হয়ে যায় বলে অভিযোগ রয়েছে,ডেঙ্গু চিকিৎসায় সরকারের বিশাল অঙ্কের অর্থ খরচ হচ্ছে বলে বলা হলেও সরকারি-বেসরকারি হাসপাতালে চিকিৎসা বাবদ সাধারণ মানুষের খরচ হওয়া অর্থের পরিমাণও কম নয়।,সম্প্রতি বাংলাদেশের স্বাস্থ্যমন্ত্রী মন্তব্য করেছেন যে প্রত্যেক ডেঙ্গু রোগীর পেছনে গড়ে ৫০ হাজার টাকা করে খরচ হচ্ছে সরকারের। তিনি জানান ডেঙ্গু রোগীদের চিকিৎসা বাবদ এরই মধ্যে সরকারের খরচ হয়েছে ৪০০ কোটি টাকা।,তারপরও সরকারি হাসপাতালে চিকিৎসা করাতে একজন রোগীর পকেট থেকে ন্যূনতম ৫ হাজার থেকে ক্ষেত্রবিশেষে ৩০-৪০ হাজার টাকা খরচ কেন হচ্ছে?,ঢাকার একটি সরকারি হাসপাতালের একজন চিকিৎসক বলছিলেন যে সরকারি হাসপাতালে সব ধরণের চিকিৎসা ""বিনামূল্যে করার কথা থাকলেও আসলে প্রতি পদে পদেই টাকা লাগে।"",ছবির উৎস, Getty Images,ঢাকার হাসপাতালে একজন ডেঙ্গু রোগী,ঐ চিকিৎসক বলছিলেন যে সরকারি হাসপাতালে দশ টাকা টিকেট আর বিশ টাকা ফর্মের খরচ বাদে রোগীর চিকিৎসার জন্য আর কোনো খরচ করার কথা না থাকলেও অধিকাংশ ক্ষেত্রেই তেমনটা হতে দেখা যায় না।,“রোগীদের ওষুধ বিনামূল্যেই দেয়ার কথা। কিন্তু অনেকসময়ই রেগীরা অভিযোগ করেন যে ‘ওষুধ নাই’ বা ‘কাল/পরশু আসবে’ বলে তাদের বাইরে থেকে ওষুধ কিনে আনতে বলা হয়। চিকিৎসার জন্য রোগীদের তখন বাইরে থেকে ওষুধ কিনতেই হয়।”,এছাড়া ডেঙ্গু নির্ণয়ের জন্য প্রয়োজনীয় রক্ত পরীক্ষা করতে বেসরকারি হাসপাতালের চেয়ে কম টাকা লাগলেও সেটিও বহন করতে হয় রোগীকেই।,“এছাড়া আইসিইউতে সিট বুকিং দিলে ৩-৪ দিন আগে তা পাওয়া যায় না। সেখানেও টাকা লেনদেন হয় এমন অভিযোগ রয়েছে। হাসপাতালে যদিও চিকিৎসার এসব খরচ সরকারেরই বহন করার কথা, কিন্তু অনেক ক্ষেত্রেই এই চাপ রোগীর ওপরই গিয়ে পড়ে।”,বাংলাদেশ ন্যাশনাল হেলথ অ্যাকাউন্টসের ২০২০ সালের এক গবেষণার তথ্য অনুযায়ী দেশের মোট চিকিৎসা ব্যয়ের ৬৮.৫% ব্যক্তি পর্যায়ের ব্যয়ের মাধ্যমে বা মানুষের নিজেদের ‘পকেট থেকে’ খরচ হয়েছে। ডেঙ্গু চিকিৎসার ক্ষেত্রেও একই ধরণের লক্ষণ দেখা যাচ্ছে বলে মনে করছেন স্বাস্থ্যখাতের বিশেষজ্ঞরা।,বাংলাদেশে ডেঙ্গু যেহেতু অনেকটা মহামারি আকার ধারণ করেছে, তাই চিকিৎসার খরচ কমাতে সরকারের কিছু ক্ষেত্রে বিশেষ নিয়ম করা উচিত ছিল বলে মনে করেন স্বাস্থ্য অর্থনীতিবিদ নাসরিন সুলতানা।,ছবির উৎস, Getty Images,বাংলাদেশে ডেঙ্গু চিকিৎসার খরচ কমাতে সরকারের কিছু ক্ষেত্রে বিশেষ নিয়ম করা উচিত ছিল বলে মনে করেন স্বাস্থ্য অর্থনীতিবিদ ও জনস্বাস্থ্য বিশেষজ্ঞরা,“এবারের ডেঙ্গু ধরণ পরিবর্তন করেছে, তাই এর পরীক্ষার ক্ষেত্রে জটিলতাও বেড়েছে। ডেঙ্গু নির্ণয় করতে বেশ কয়েকটি রক্ত পরীক্ষা করতে হয়। যেহেতু পরিস্থিতি অনেকটা মহামারি পর্যায়ে চলে গেছে, সরকার সাময়িকভাবে ডেঙ্গুর পরীক্ষা সবার জন্য ফ্রি করে দিতে পারে।”,পাশাপাশি সরকারের পক্ষ থেকে ডেঙ্গু প্রতিরোধ করতে এবং এ বিষয়ে মানুষকে সচেতন করতে যথেষ্ট সচেতনতাও অবলম্বন করা হয়নি বলে মনে করেন মিজ. সুলতানা।,“কোভিডের সময় সরকার যেমন মানুষকে সচেতন করতে প্রচারণা চালিয়েছে – গ্রামে, গঞ্জে বিজ্ঞাপণ দেয়া হয়েছে, মাইকিং করা হয়েছে, মানুষকে স্বাস্থ্যবিধি মানাতে আইন-শৃঙ্খলা রক্ষাকারী বাহিনী নিয়োগ করা হয়েছে – ডেঙ্গুর ক্ষেত্রে তার কিছুই আমরা দেখিনি।”,তবে ডেঙ্গু প্রতিরোধ করতে রোগ পরবর্তী চিকিৎসায় জোর না দিয়ে ডেঙ্গু যেন না হয় তা নিশ্চিত করতে সতর্কতামূলক পদক্ষেপ নেয়াই ডেঙ্গু ঠেকাতে গুরুত্বপূর্ণ ভূমিকা পালন করতে পারে বলে মন্তব্য করেন তিনি।"
ডেঙ্গুতে পুরুষরা বেশি আক্রান্ত হলেও নারীদের মৃত্যুর সংখ্যা বেশি কেন? ,"ছবির উৎস, Getty Images,বাংলাদেশে প্রতিদিন এক হাজারের বেশি ডেঙ্গু রোগী হাসপাতালে ভর্তি হচ্ছেন,বাংলাদেশে চলতি বছর ডেঙ্গুতে নারীরা বেশি মারা যাচ্ছেন। এ বছর এখন পর্যন্ত ডেঙ্গুতে ২২৬ জন নারীর মৃত্যু হয়েছে। অন্যদিকে, ডেঙ্গুতে নারীদের তুলনায় বেশি আক্রান্ত হলেও একই সময়ে ১৬২ জন পুরুষ মারা গেছেন।,স্বাস্থ্য অধিদপ্তরের তথ্য বিশ্লেষণ করে এসব জানা গেছে। এতে দেখা গেছে, চলতি বছর ডেঙ্গুতে ৪৭৬ জন মারা গেছেন। আর আক্রান্ত হয়ে হাসপাতালে ভর্তি হয়েছেন ৯৯ হাজার ৯৫৪ জন (গতকাল পর্যন্ত)।,এর মধ্যে ৩৬ হাজার ৯৬৩ জন নারী আর ৬১ হাজার ১০৭ পুরুষ। যাদের বয়স ১৮ বছরের বেশি।,ডেঙ্গু পরিস্থিতি নিয়ে রোববার দুপুরে ভার্চুয়াল ব্রিফিং করে স্বাস্থ্য অধিদপ্তর।,ব্রিফিংয়ে করে স্বাস্থ্য অধিদপ্তরের পরিচালক (এমআইএস) অধ্যাপক ডা. মোঃ. শাহাদাত হোসেন বলেন, দেশে ডেঙ্গুর ৩৩তম সপ্তাহে এসে ঢাকার পাশাপাশি ঢাকার বাইরেও সংক্রমণ কিছুটা নিম্নমুখী দেখা গেছে।,যার প্রভাবে রাজধানীসহ সারাদেশের হাসপাতালগুলোতে রোগীর সংখ্যা কমতে শুরু করেছে।,ডেঙ্গু রোগী কমলেও একটা আশঙ্কার কথা জানিয়েছেন ডা. শাহাদাত হোসেন।,সেটি হচ্ছে, আক্রান্তের সংখ্যায় পুরুষরা এগিয়ে থাকলেও ডেঙ্গুতে পুরুষের তুলনায় নারীদের মৃত্যু বেশি হচ্ছে।,তিনি বলেন, ডেঙ্গুতে পুরুষদের আক্রান্তের হার ৬২ দশমিক ৪ শতাংশ, নারীদের আক্রান্তের হার ৩৭ দশমিক ৬ শতাংশ। গত এক সপ্তাহে ডেঙ্গুতে ৪৬ জন নারীর বিপরীতে পুরুষ মারা গেছে ৩৩ জন।,ডেঙ্গুতে নারীদের মৃত্যুর কারণ সম্পর্কে ডা. শাহাদাত হোসেন বিবিসি বাংলাকে বলেন, জেনেটিক কারণে নারীদের জটিলতা বেশি দেখা দেয়। আর এ কারণে ডেঙ্গুতে মারা যাওয়ার হার বেশি। এছাড়া গর্ভাবস্থায় ও ঋতুস্রাবকালে কোন নারী ডেঙ্গুতে আক্রান্ত হলে তাদের মৃত্যু ঝুঁকি বেশি থাকে।,মি. হোসেন আরও বলেন, পরিবারের কেউ অসুস্থ হলে নারীরা তাদের যত্ন নেন। কিন্তু নিজে অসুস্থ হলে গুরুত্ব কম দেন। অসুস্থ হলে বাসায় থেকে চিকিৎসা নেন তারা। এসব কারণে হাসপাতালেও দেরি করে আসেন। দেরি করে আসলে ঝুঁকিতে থাকেন তারা।,ডেঙ্গুতে পুরুষের তুলনায় নারীরা কেন বেশি মারা যাচ্ছেন সেটি নিয়ে এখনো কোন গবেষণা করা হয়নি। তবে এটি নিয়ে গাইনি ও অবস চিকিৎসকেরা গবেষণা করতে চাচ্ছেন।,রাজধানীর মুগদা মেডিকেল কলেজ হাসপাতালের পরিচালক ডা. নিয়াতুজ্জামান বিবিসি বাংলাকে বলেন, এ বছর ডেঙ্গুর উপসর্গগুলো অস্বাভাবিক।,সাধারণত জ্বর, মাথাব্যথা হলে ডেঙ্গু সন্দেহ করা হয়, তিনি জানান, কিন্তু এ বছর ডায়রিয়া, পেটব্যথা, খিঁচুনিসহ আরও অনেক উপসর্গ দেখা দিচ্ছে। কোন নারী ডেঙ্গু আক্রান্ত হলে বুঝতে সময় লাগছে।,আবার অনেক সময় তারা হাসপাতালেও দেরি করে আসেন। এ কারণে তাদের মৃত্যুর হার বেশি বলে তিনি বলেন।,ডা. নিয়াতুজ্জামান আরও বলেন, শারীরিক কোন সমস্যা দেখা দিলেই ডেঙ্গু কি না সেটি পরীক্ষা করা উচিত। আর অসুস্থ হলে দেরি না করে রেজিস্টার্ড চিকিৎসকের পরামর্শ নেওয়ার তাগিদ দেন তিনি।,স্বাস্থ্য অধিদপ্তরের পরিসংখ্যানে দেখা যাচ্ছে, এ বছর ২১-২৫ বছর বয়সী নারী-পুরুষের মধ্যে ডেঙ্গুতে মারা গেছেন ৪৬ জন।,এদের মধ্যে নারী ২৯ ও পুরুষ ১৭ জন। আবার ২৬-৩০ বছর বয়সী ৩৭ জন নারী-পুরুষ ডেঙ্গুতে মারা গেছেন। যার মধ্যে নারীর সংখ্যা ২০ ও পুরুষ ১৭ জন।,ডেঙ্গুতে ৩১ থেকে ৩৫ বছর বয়সী নারীরা সবচেয়ে বেশি মারা গেছেন। এই বয়সী ৩৫ জন নারী ডেঙ্গুতে প্রাণ হারিয়েছেন।,অথচ একই বয়সের মাত্র নয় জন পুরুষ ডেঙ্গুতে মারা গেছেন। আর ৩৬-৪০ বছর বয়সী ২৭ জন নারীর মৃত্যু হয়েছে ডেঙ্গুতে। বিপরীতে একই বয়সের ১৫ জন পুরুষ ডেঙ্গুতে মারা গেছেন।,গত বছর ডেঙ্গুতে আক্রান্ত হয়ে ২৮১ জনের মৃত্যু হয়।,চলতি বছর অনেক আগেই সেই রেকর্ড ছাড়িয়ে গেছে। গত মাসেই ডেঙ্গুতে ২০৪ জনের মৃত্যু হয়। আর চলতি মাসে এখন পর্যন্ত ডেঙ্গুতে ২২৫ জন মারা যান।,এর আগে ২০১৯ সালে মৃত্যু হয় ১৭৯ জনের। এ ছাড়া ২০২০ সালে ৭ জন ও ২০২১ সালে মারা যান ১০৫ জন।"
মানুষ ভূত দেখে কেন? বিজ্ঞানে কি ব্যাখ্যা আছে?,"বিবিসি থ্রি সিরিজ প্যারানরমাল,বিজ্ঞানী এবং প্রকৌশলীরা সম্প্রতি এমন চমকপ্রদ কিছু বিষয় আবিষ্কার করেছেন যা হয়তো ব্যাখ্যা দিতে পারবে, মানুষ কেন মনে করে যে সে ভূত দেখেছে।,রাতে অশরীরি কোনো কন্ঠস্বর, অদ্ভুত দর্শন কিছু, মেরুদন্ড বেয়ে শীতল স্রোত বয়ে যাওয়া। অনেক মানুষই হয়তো তাদের জীবনে এমন ভুতুড়ে কিছু অনুভব করেছেন যার কোনো ব্যাখ্যা হয়না।,যেমন ধরুন, পেনিফোর্ড ফার্মের খামারবাড়ির বাসিন্দাদের অভিজ্ঞতা। উত্তর ওয়েলসের ফ্লিন্টশায়ারে বাড়ির প্রাক্তন মালিকরা দাবি করেছিলেন, ১৯৯০ এর দশকে তারা যখন এখানে থাকতেন, তখন সেখানে ভূতের উপদ্রব ছিল।,গণমাধ্যমে দেয়া বেশ কিছু সাক্ষাৎকারে তারা বলেন, ওয়েলসের দেয়ালজুড়ে অদ্ভূত ভাষার কথা শুনতে পান তারা, যে ভাষায় তারা কেউ কথা বলেন না, এরপর বাড়ির জিনিসপত্র একা একা বিভিন্ন দিকে নড়তে শুরু করে এবং তারা আসলে একজন গর্ভবতী তরুণীর দ্বারা ভুতুড়ে কর্মকান্ডের শিকার হয়েছেন যাকে বাগানে সমাহিত করা হয়েছিল।,বিবিসি প্যারানরমাল অনুষ্ঠানের জন্য এসবের সত্যতা জানতে ঘটনাস্থল পরিদর্শন করে এবং সেখানকার সেইসময়ের বাসিন্দাদের সাথে কথা বলে।,বিবিসি থ্রি এবং বিবিসি ওয়েলস এই খামারবাড়িতে গিয়ে ভেতরের কিছু জিনিস দেখিয়েছে যা এতদিন পর্যন্ত তালাবদ্ধ ছিল।,সিরিজটিতে বিবিসি রেডিও ওয়ানের ডিজে সিয়ান এলেরি এই বাড়িতে কী ঘটেছে তার একটা যৌক্তিক ব্যাখ্যা খোঁজার চেষ্টা করেন।,প্যারানরমাল সিরিজে ভূত দেখার ব্যাখার খোঁজে সিয়ান এলেরি,তবে এ কাজে তিনিই প্রথম নন, অনেকদিন ধরে বহু মানুষ ভূত দেখার বৈজ্ঞানিক ব্যাখ্যা খোঁজার চেষ্টা করে চলেছেন।,বিবিসি থ্রি এমন দুজন বিজ্ঞানীর সাথে কথা বলেছে যারা এরইমধ্যে সেটি করতে সমর্থ হয়েছেন। প্যারানরমাল ঘটনার প্রমাণ বিজ্ঞানে না থাকলেও মানুষ বিশ্বাস করে যে সে ভূত দেখেছে, আর এর পেছনে মানসিক ও পরিবেশগত কিছু দিক তুলে এনেছেন এই দুই বিজ্ঞানী।,ড. ক্রিস ফ্রেঞ্চ লন্ডনের গোল্ডস্মিথস বিশ্ববিদ্যালয়ের অ্যানোম্যালিস্টিক সাইকোলজি রিসার্চ ইউনিটের প্রধান।,এই ইউনিটের কাজ হল মানুষের যেসব প্যারানরমাল বিশ্বাস ও ব্যাখ্যাতীত অভিজ্ঞতা হয়, সেগুলোর পেছনের মনস্তত্ত্ব নিয়ে গবেষণা করা।,ছবির উৎস, Getty Images,ভূত দেখার পেছনে স্লিপ প্যারালাইসিস?,তিনি অনেক ভূত দেখার গল্পের পেছনের কারণ হিসেবে স্লিপ প্যারালাইসিসকে তুলে এনেছেন, যেটাকে বাংলায় কেউ কেউ 'বোবায় ধরা' বলে থাকেন।,মানুষ যখন তার ঘুমের একটা বিশেষ পর্যায় র‍্যাপিড আই মুভমেন্ট (আরইএম) – এ পৌঁছায়, তখন আর মস্তিষ্ক শরীরকে নড়াচড়ার সংকেত পাঠায় না। আর ঠিক এই সময়টায় মানুষ কখনো জেগে উঠলেও নড়াচড়া করতে পারে না।,যুক্তরাজ্যের ন্যাশনাল হেলথ সার্ভিস বা এনএইচএস ওয়েবসাইট বলছে, স্লিপ প্যারালাইসিসের অন্যান্য কিছু স্বাভাবিক লক্ষণ হল, মনে হবে কেউ আপনার ঘরে আছে অথবা আপনাকে চেপে ধরে আছে। আর যেহেতু র‍্যাপিড আই মুভমেন্টের সময়টায় মানুষ সবচেয়ে বেশি স্বপ্ন দেখে তাই এসময় হ্যালুসিনেশন বা দৃষ্টিবিভ্রম হতে পারে।,“স্লিপ প্যারালাইসিস হল স্বাভাবিক ঘুমের প্রক্রিয়ায় এক ধরনের ত্রুটি,"" ড. ক্রিস ব্যাখ্যা করেন। ""এটা ভয়ঙ্কর হতে পারে। আমার একজন ছাত্র আমাকে ঘুম থেকে উঠার বিষয়ে বলেছিল যে তার বিছানার পাশে একটি কালো বিড়াল তার দিকে তাকিয়ে হিস হিস করছে। কিন্তু এটা একটা উল্টানো বিড়ালের মাথার খুলি ছিল যার মুখ থেকে কালো পদার্থ ঝরছিল,” বলেন ড. ক্রিস।,স্লিপ প্যারালাইসিসের ক্ষেত্রে হ্যালুসিনেশনের বিষয়টি ‘শতকরা খুব সামান্য’ পরিমাণে উঠে আসে। কিন্তু যেহেতু স্লিপ প্যারালাইসিস অনেকের মাঝেই দেখা যায় তাই সেই ‘শতকরা খুব সামান্য’ হ্যালুসিনেশন অনেক মানুষকে ভূত দেখায়, মি. ক্রিস ব্যাখ্যা করেন।,ডা. শেন রজার্স নিউইয়র্কের ক্লার্কসন বিশ্ববিদ্যালয়ের সিভিল ও এনভায়রনমেন্টাল ইঞ্জিনিয়ারিংয়ের একজন অধ্যাপক। তিনি ভুতুড়ে বাড়ি এবং ফাঙ্গাসের মধ্যে সংযোগের বিষয়টি নিয়ে বিশদ কাজ করেছেন।,শেন লক্ষ্য করেন, তার বাচ্চাদের বেজমেন্টে নিয়ে দেয়ালে ফাঙ্গাস দেখানোর পর তারা ‘অদ্ভুত আচরণ’ করে। তিনি ভুতুড়ে বাড়ি নিয়ে একটা টিভি সিরিজেও লক্ষ্য করেন যে সেখানে প্রচুর ফাঙ্গাসের চিহ্ন আছে। এরকম ফাঙ্গাস দেখার পর মানুষের যে অভিজ্ঞতা হয় সেটা তারা যে ভূত দেখার কথা বলে, তার সাথে মিলে যায়।,এনএইচএস বলছে, সাধারণত স্যাঁতসেঁতে বিল্ডিংয়ে যে ফাঙ্গাস দেখা যায় সেগুলো শ্বাসকষ্ট এবং চোখের জ্বালাপোড়ার কারণ হতে পারে, যা থেকে মানুষ কখনো কখনো কালো অবয়ব দেখতে পায়।,এই খামারবাড়িতে ভূত আছে বলে দাবি করেন এর বাসিন্দারা,ল্যাব টেস্টেও একটা ইঁদুরকে কালো ফাঙ্গাস দিয়ে দেখা হয়েছে যে সেটা তার ভেতর কোনো ভয়ের অনুভূতি তৈরী করে কিনা।,শেন এবং তার দল ২৭টি জায়গা থেকে বিভিন্ন সব ফাঙ্গাস সম্পর্কে তথ্য সংগ্রহ করতে সমর্থ হয়, যার মধ্যে ১৩টিই ভুতুড়ে জায়গা হিসেবে পরিচিত।,এই দলটা ফাঙ্গাস এবং ভূতের উপদ্রবের খবরের মধ্যে একটা শক্ত সংযোগ খুঁজে পান।,ডা. শেন বলেন, “আমরা আমাদের নমুনা থেকে নিশ্চিত হয়ে বলতে পারি যে, পরিসংখ্যানগতভাবে ভুতুড়ে জায়গাগুলিতে ফাঙ্গাসের অস্তিত্ব একটা বড় পার্থক্য গড়ে দেয়।”,“অবশ্য একই সাথে এটাও ঠিক যে আমরা অনেক জায়গায় ফাঙ্গাসের অস্তিত্ব পেয়েছি যেগুলোর সাথে ভূতের উপদ্রবের কোনো সংযোগ নেই। এমনকি আমার বাড়ির বেজমেন্টেও সমস্যা আছে। কিন্তু এই ফাঙ্গাসের ব্যাপারটা ভুতুড়ে আর স্বাভাবিক বাড়ির মধ্যে একটা বড় পার্থক্য সৃষ্টি করে।”,ছবির উৎস, শেন রজার্স,যেসব স্যাঁতসেঁতে বাড়িতে ফাঙ্গাস থাকে সেখানে ভূতের কথা বেশি শোনা যায়,ড. ক্রিস, যিনি বিবিসি রেডিও ফোরের 'আনক্যানি' অনুষ্ঠানে অংশ নিয়েছেন, তিনি বলেন, যেসব মানুষ মনে করে তারা ভূত দেখেছে তাদের এই চিন্তার পেছনে তিনটি মনস্তাত্ত্বিক ব্যাখ্যা থাকে: পূর্ব বিশ্বাস (আপনি যদি আগে ভূতে বিশ্বাস করেন তাহলে আপনি কোনো অদ্ভুত অভিজ্ঞতাকে প্যারানরমাল বলে মনে করবেন), পারিপার্শ্বিক অবস্থা এবং হ্যালুসিনেশন।,ক্রিস ব্যাখ্যা করেন, “যখন মানুষ ভূত শব্দটা শোনে, তখন কল্পনা করে যে দেয়ালে শেকলবাঁধা ভূত হাঁটছে। মানুষ এরকম বলে, কিন্তু এটা খুবই বিরল। এটা অনেক বেশি অস্পষ্ট একটা অনুভূতি। কারো অস্তিত্ব টের পাওয়া, মাথা ঘোরা, ঝাপসা দেখা, শরীরে তাপমাত্রার পরিবর্তন হওয়া বা মেরদন্ডে কাঁপুনি।“,“হ্যালুসিনেশন তো খুবই স্বাভাবিক। যে কারো দীর্ঘসময় ঠিকমতো ঘুম না হলে, অত্যাধিক মানসিক চাপ বা উচ্চ তাপমাত্রায় এটা হতে পারে।”,পারিপার্শ্বিক অবস্থাও গুরুত্বপূর্ণ। “যদি আপনাকে কেউ খুব পুরনো একটি ভবন দেখিয়ে বলে এখানে ভূতের অস্তিত্ব আছে, তাহলে আপনি এখানকার প্রতিটি শব্দ লক্ষ্য করবেন এবং তাপমাত্রার পরিবর্তন খেয়াল করবেন, যেটা হয়ত ভূতের কথা না বললে করতেন না,” বলেন ক্রিস।,ছবির উৎস, শেন রজার্স,মানুষের ভূত বিশ্বাসের ব্যাখ্যা জানতে নানা প্রযুক্তি ব্যবহার করেন বিজ্ঞানীরা,ভূতের অস্তিত্ব নিয়ে আরো দু'টি বৈজ্ঞানিক ব্যাখ্যা আছে। একটা হল, ইলেকট্রোম্যাগনেটিক ফিল্ড মানুষের মস্তিষ্কে সংকেত পাঠিয়ে প্রতিবন্ধকতা সৃষ্টি করে ফলে হ্যালুসিনেশন হয়।,আরেকটা হল শব্দ, যা এতটাই আস্তে যে একজন মানুষের শোনার জন্য যথেষ্ট নয়। এক্ষেত্রে মতবাদটি হল, কিছু নির্দিষ্ট ফ্রিকোয়েন্সি (১৯ হার্টজের কাছাকাছি) মানুষের চোখের মণিতে একটা কম্পন সৃষ্টি করে, যা থেকে দৃষ্টিবিভ্রম ঘটে।,এই দুটো মতবাদ যাচাই করতে ক্রিস ও তার দল একটা কৃত্রিম ভৌতিক কক্ষ বানিয়েছেন। সেখানে অংশগ্রহণকারীদের ইনফ্রাসাউন্ড ও ইলেকট্রোম্যাগনেটিক কার্যক্রম দিয়ে পরীক্ষা করা হচ্ছে।,ক্রিস জানান, “মানুষ এই কক্ষে অস্বাভাবিক অনুভূতির কথা বলছে। ৮ শতাংশ মানুষ তো ভয় পাওয়ার কথাও জানিয়েছে।”,কিন্তু সমস্যা হল আমরা যখন ফলাফল বিশ্লেষণ করছি, তখন আসলে ইনফ্রাসাউন্ড বা ইলেকট্রোম্যাগনেটিকের ব্যাপারটা আর গুরুত্বপূর্ণ থাকছে না। আপনি যদি কয়েকজনকে বলেন যে এই কক্ষে আপনার কিছু অস্বাভাবিক অভিজ্ঞতা হতে পারে, সেটাই আসলে একধরণের পরামর্শের মতো কাজ করছে। অর্থাৎ এটা এই পরামর্শের ক্ষমতা ছাড়া আর কিছু নয়।”"
"চিৎ-ঘুম না কাত-ঘুম, শরীরের জন্য কোনটা বেশি ভাল?","ছবির উৎস, Getty Images,ঘুম আমাদের জন্য খুবই গুরুত্বপূর্ণ হলেও এনিয়ে বড় মাপের কোন গবেষণা হয়নি,কেউ কেউ রাতে পাশ ফিরে শুয়ে ঘুমাতে বেশি পছন্দ করেন, আবার কেউ কেউ চিৎ হয়ে ঘুমিয়ে থাকেন। কিন্তু রাতের পরিপূর্ণ বিশ্রামের জন্য কোন অবস্থায় ঘুমালে তা স্বাস্থ্যের জন্য সবচেয়ে ভালো?,সাম্প্রতিক তাপপ্রবাহে জর্জরিত কোনও জায়গায় যদি আপনার বাস হয় তাহলে সম্ভবত আপনারও অনেক নির্ঘুম রাত কেটেছে, এবং আপনি বিছানায় শুয়ে শুধু এপাশ-ওপাশ করেছেন।,কিন্তু বিছানায় কোন ভঙ্গিতে ঘুমালে আপনার দেহের জন্য সবচেয়ে আরামদায়ক এবং স্বাস্থ্যকর হবে- এ নিয়ে বৈজ্ঞানিক প্রমাণ কী বলছে?,নাইজেরিয়ার কন্টেইনারবাহী জাহাজের নাবিক থেকে শুরু করে কারখানার ওয়েল্ডার পর্যন্ত সবাই রাতে কোন ভঙ্গিতে ঘুমায়- তার ওপর কোন গবেষণা থাকলে তা হয়তো আমাদের কাজে আসতো।,ঘুম আমাদের জন্য খুবই গুরুত্বপূর্ণ হওয়া সত্ত্বেও খুবই অবাক হওয়ার মতো ব্যাপার হলো যে এনিয়ে এখন পর্যন্ত বড় মাপের কোন গবেষণাই হয়নি।,প্রথমে জানা প্রয়োজন মানুষ ঘুমের মধ্যে কোন ভঙ্গিতে শুয়ে থাকে। এর সহজ উপায় হলো তাদের সেটা জিজ্ঞাসা করা।,কিন্তু সমস্যা হলো, আমরা শুধুমাত্র মনে করতে পারি ঘুম আসার আগে কোন ভঙ্গিতে  শুয়েছিলাম, আর ঘুম থেকে জেগে ওঠার সময়টিতে আমাদের দেহের ভঙ্গি কেমন ছিল।,এই বিষয়টি সম্পর্কে আরও জানতে গবেষকরা নানা ধরনের কৌশল ব্যবহার করছেন, যার মধ্যে রয়েছে ঘুমন্ত মানুষের ভিডিও রেকর্ড করা কিংবা তাদের শরীরে নানা ধরনের ডিভাইস লাগিয়ে ঘুমের গতিবিধি পর্যবেক্ষণ করা।,ছবির উৎস, Getty Images,অর্ধেকেরও বেশি মানুষ পাশ ফিরে ঘুমায়, প্রায় ৩৮% ঘুমায় চিৎ হয়ে আর ৭% ঘুমায় উপুড় হয়ে,হংকংয়ের গবেষকরা, তাদের ভাষায়, ""ব্ল্যাঙ্কেট অ্যাকমোডেটিভ স্লিপ পশ্চার ক্লাসিফিকেশন সিস্টেম"" নামে একটি পদ্ধতি তৈরি করছেন, যার মাধ্যমে ইনফ্রারেড ক্যামেরা ব্যবহার করে মোটা কম্বলের নীচে শুয়ে থাকা মানুষের দেহের ভঙ্গি সম্পর্কে জানা যায়।,ডেনমার্কের গবেষকরা পরীক্ষার ভলান্টিয়ারদের ঘুমাতে যাওয়ার আগে তাদের উরু, পিঠের ওপরের দিক এবং বাহুর ওপরের দিকে ছোট ছোট মোশন-সেন্সর ডিটেক্টর ব্যবহার করে তাদের পছন্দের ঘুমের ভঙ্গি সম্পর্কে জানার চেষ্টা করছেন।,তারা দেখতে পেয়েছেন যে বিছানায় ঘুমিয়ে থাকার সময় মানুষ অর্ধেকেরও বেশি সময় পাশ ফিরে ঘুমায়, প্রায় ৩৮% ঘুমায় চিৎ হয়ে আর ৭% ঘুমায় উপুড় হয়ে।,যাদের বয়স যত বেশি হয়, তারা তত বেশি সময় ধরে কাত হয়ে ঘুমায়।,পাশ ফিরে ঘুমানোর প্রতি আমাদের এই পক্ষপাতিত্ব এমন এক ব্যাপার যা বয়স বাড়ার সাথে সাথে বিকশিত হয়।,কারণ, তিন বছরের বেশি বয়সী শিশুরা পাশ ফিরে, চিৎ হয়ে এবং উপুড় হয়ে ঘুমানোর জন্য গড়পড়তা সমান পরিমাণ সময় ব্যয় করে।,ছবির উৎস, Getty Images,নিরাপত্তার কারণে তিন বছরের নীচে শিশুদের প্রধানত চিৎ করে শুইয়ে রাখা হয়,অন্যদিকে, তিন বছরের নীচে শিশুরা প্রধানত চিৎ হয়েই ঘুমায়, কারণ নিরাপত্তার কারণে এভাবেই তাদের বিছানার ওপর শুইয়ে রাখা হয়।,সুতরাং, বেশিরভাগ লোক পাশ ফিরে ঘুমায় এবং কোন মানুষ কোন ভঙ্গিতে ঘুমায় এনিয়ে সাধারণ যেসব মতামত রয়েছে তার ওপর আমরা মোটামুটি ভরসা রাখতে পারি।,কিন্তু এনিয়ে যেসব তথ্য রয়েছে সেগুলো কী বলছে?,খুব ছোট একটি পর্যবেক্ষণমূলক গবেষণা থেকে জানা যাচ্ছে, যারা ডান দিকে পাশ ফিরে ঘুমায় তাদের ঘুমের মান যারা বাম পাশ ফিরে ঘুমায় তাদের চেয়ে কিছুটা ভাল। এরপর রয়েছে যারা চিৎ হয়ে ঘুমায় তারা।,পাশ ফিরে ঘুমানো যদি আপনার জন্য সহজ হয় তাহলে আশপাশে অন্য যে মানুষ ঘুমানোর চেষ্টা করছেন, সেটা সম্ভবত তাদের জন্যও ভাল।,একবার বিবিসির জন্য একটি রেডিও রিপোর্ট তৈরি করতে গিয়ে আমি সাবমেরিনের ভেতরে ঢুকেছিলাম।,সাবমেরিনাররা আমাকে তাদের ঘুমের জায়গাটি দেখিয়েছিলেন, যেখানে শুয়ে থাকার বাঙ্কগুলি একটার ওপর একটা এত কাছাকাছি বসানো ছিল যে সেখানে পাশ ফিরে ঘুমানো ছিল খুবই কঠিন।,এর মানে হলো, এদের সবসময় চিৎ হয়ে শুয়ে ঘুমাতে হতো।,তখন তারা আমাকে জানিয়েছিলেন, তারা চেষ্টা করতেন পুরো কেবিনটি নাক-ডাকা লোকে ভর্তি হওয়ার আগেই কেবিনে ঢুকে একটু শান্তিতে ঘুমিয়ে নিতে।,ছবির উৎস, Getty Images,সাবমেরিনে নাবিকদের ঘুুমানোর বাঙ্ক,কন্টেইনারবাহী জাহাজের নাবিকদের ওপর আরেকটি ছোট গবেষণায় দেখা গেছে, নাক ডাকার মতো শ্বাসকষ্টের সমস্যা বেশি দেখা যায় যখন নাবিকরা তাদের পিঠের ওপর চিৎ হয়ে শুয়ে ঘুমিয়ে থাকেন।,নাক ডাকার কিছু গুরুতর সমস্যা তৈরি হয় ‘অবস্ট্রাকটিভ স্লিপ অ্যাপনিয়া’র কারণে, যেখানে ঘুমের মধ্যে শ্বাস-প্রশ্বাস একবার বন্ধ, একবার চালু হয়।,যারা নিয়মিত চিৎ হয়ে ঘুমান তাদের মধ্যেই এটি বেশি দেখা যায়।,অন্যদিকে, পাশ ফিরে ঘুমালে আপনার শ্বাসনালীর ওপরের দিকটায় কোন বাধা থাকে না।,উভুলা (আপনার মুখ-গহ্বরের ভেতরে তালুর পেছন দিকে থাকা মাংসের স্তর) ও জিহ্বা আপনার শ্বাসনালীতে কোন বাধা তৈরি করতে পারে না, ফলে নাক ডাকাও কম হয়।,আসলে কোনো কোনো ক্ষেত্রে চিৎ হয়ে ঘুমানোর পরিবর্তে পাশ ফিরে ঘুমালে স্লিপ অ্যাপনিয়া সমস্যা পুরোপুরি দূর হয়ে যায় বলে দেখা গেছে।,কাত হয়ে ঘুমানোর অন্যান্য সুবিধাও রয়েছে।,যেমন, নাইজেরিয়ার কন্টেইনার জাহাজের ওয়েল্ডারদের ঘুমের ধরণ নিয়ে এক গবেষণায় দেখা গেছে, যারা চিৎ হয়ে ঘুমায় তাদের পিঠে ব্যথা হওয়ার সম্ভাবনা থাকে বেশি, কাত হয়ে যারা ঘুমায় তাদের তুলনায়।,ছবির উৎস, Getty Images,ঢাকায় ওভারব্রিজে ঘুমন্ত ছিন্নমূল শিশু,তবে এর অর্থ এই নয় যে পাশ ফিরে ঘুমানোর ব্যাপারটি সবার জন্য সমানভাবে কাজ করবে কিংবা শরীরের সব ব্যথা-যন্ত্রণা দূর হয়ে যাবে।,এটা নির্ভর করবে আপনার অসুস্থতা কতখানি গুরুতর এবং আপনি কোন ভঙ্গিতে ঘুমাতে স্বচ্ছন্দ বোধ করেন তার ওপর।,ওয়েস্টার্ন অস্ট্রেলিয়ার গবেষকরা ভলান্টিয়ারদের বেডরুমে রাতে ১২ ঘণ্টা ধরে স্বয়ংক্রিয় ক্যামেরা ব্যবহার করে দেখেছেন, যারা ঘুম থেকে উঠে জানিয়েছেন যে তাদের ঘাড়ে ব্যথা হচ্ছে, তারা সবাই বেশিরভাগ সময় কাত হয়ে ঘুমিয়েছেন।,গবেষকরা এর নাম দিয়েছেন  ‘প্রভোকেটিভ সাইড স্লিপিং পজিশনস।‘,নামটি গুরুগম্ভীর শোনালেও এর সহজ মানে হলো, এক্ষেত্রে আপনি পাশ ফিরে বাঁকানো অবস্থায় বেশি সময় ঘুমিয়েছেন।,যেমন, আপনার এক উরু অন্য উরুর ওপর দিয়ে ওপাশে চলে গেয়েছিল, যার ফলে দীর্ঘ সময় আপনার মেরুদণ্ডটি মোচড় খেয়ে বাঁকা অবস্থায় ছিল।,এর বিপরীতে, যারা কাত কিন্তু সমানভাবে ঘুমান তাদের ঘাড়ে ব্যথা কম হয় বলে জানা যাচ্ছে।,তবে এই গবেষণা থেকে এটা অবশ্য নিশ্চিত হওয়া যায়নি যে পাশ ফিরে ‘প্রভোকেটিভ’ অবস্থানে ঘুমানোর জন্যই তাদের ঘাড়ে ব্যথা হয়েছিল, না কি ঘাড়ে ব্যথা ছিল বলেই লোকে ঐ ভঙ্গীতে ঘুমাতো, কারণ তাতে তারা আরাম বেশি পেত।,ছবির উৎস, Getty Images,যুদ্ধক্ষেত্রে চটজলদি ঘুমিয়ে নিচ্ছেন এক ক্লান্ত সৈনিক,তাহলে, কেমন হতো যদি আপনি লোকদের নতুন একটি ভঙ্গিতে ঘুমাতে দিতেন এবং তারপর পরীক্ষা করে দেখতেন যে নতুন ভঙ্গিতে ঘুমানোর জন্য তাদের ঘাড়ের ব্যথা কমেছে কি না?,পর্তুগালে ফিটনেস প্রোগ্রামে অংশ নেয়া বয়স্ক ব্যক্তিদের ওপর এক গবেষণায় পিঠের ব্যথায় আক্রান্ত ব্যক্তিদের পাশ ফিরে আর যাদের ঘাড়ে ব্যথা রয়েছে তাদের চিৎ হয়ে ঘুমানোর নির্দেশ দেয়া হয়েছিল। চার সপ্তাহ পর ৯০% অংশগ্রহণকারী জানিয়েছিলেন যে তাদের ব্যথা কমে গেছে।,এই ফলাফলকে বেশ আকর্ষণীয় বলে মনে হলেও এর একটি সমস্যা রয়েছে।,মাত্র ২০ জন লোক ঐ গবেষণায় অংশ নিয়েছিলেন। গবেষণার নমুনা হিসেবে এটি খুবই ছোট, তাই এর ওপর ভিত্তি করে এই উপসংহার টানা সম্ভব নয় যে ঘুমের অবস্থানে সামান্য পরিবর্তনের মাধ্যমে পিঠ কিংবা ঘাড়ের ব্যথা দূর করা সম্ভব।,এনিয়ে আরও বৈজ্ঞানিক গবেষণার প্রয়োজন রয়েছে।,তবে দেহের একটি সমস্যার বেলায় চিৎ হয়ে কিংবা কাত হয়ে শুয়ে থাকার চেয়েও বড় কথা হলো আপনি কোন পাশে শুয়ে ঘুমিয়েছেন।,অ্যাসিড রিফ্লাক্সের সময় আপনার পাকস্থলীর গ্যাস্ট্রিক রস পেট থেকে ওপরের দিকে উঠে আসে, যার ফলে বুকে তীব্র জ্বালা-পোড়া হয়।,ডাক্তাররা কখনও কখনও এধরনের বুক-জ্বালার উপশমের জন্য রোগীকে বালিশের সংখ্যা বাড়িয়ে মাথা কিছুটা খাড়া রেখে ঘুমানোর পরামর্শ দেন।,এধরনের জ্বালা-পোড়া বারবার ঘটলে তাকে বলা হয় ‘গ্যাস্ট্রো-এসোফেগাল রিফ্লাক্স ডিজিজ’ যার পরিণতি মারাত্মক হতে পারে।,কেন এই রোগ হয় তা পুরোপুরি পরিষ্কার নয়। তবে এর একটি সম্ভাব্য ব্যাখ্যা হলো, বাম দিকে ফিরে ঘুমালে পাকস্থলী এবং খাদ্যনালীর মধ্যে সংযোগস্থলটি গ্যাস্ট্রিক অ্যাসিডের স্তরের ওপরে থেকে যায়।,আর ডানদিকে পাশ ফিরে ঘুমালে অন্ননালীর নীচের দিকের স্ফিঙ্কটারটি শিথিল হয়ে আসে, যার ফাঁক দিয়ে অ্যাসিড বেরিয়ে যায়।,ছবির উৎস, Getty Images,ঘুমের নানা ভঙ্গি,তবে উত্তর যাই হোক না কেন আপনি যদি বুক-জ্বালায় ভোগেন, তাহলে বাম পাশে ফিরে ঘুমানোর চেষ্টা করতে পারেন।,এখন পর্যন্ত আমি পাশ ফিরে কিংবা চিৎ হয়ে ঘুমানোর দিকে মনোযোগ দিয়েছি, কারণ বেশিরভাগ লোকই এভাবে ঘুমায়। কিন্তু সেই সব লোকদের কী হবে, সংখ্যায় ছোট হলেও যারা উপুড় হয়ে ঘুমায়?,এক্ষেত্রে শুরুতেই একটি গবেষণার কথা বলা যেতে পারে যেখানে পরামর্শ দেয়া হয়েছে যে আপনি যদি চোয়ালের ব্যথায় ভোগেন তাহলে এভাবে না ঘুমানোই ভাল, যেটা সম্ভবত খুব অবাক হওয়ার মতো বিষয় না।,এবং মুখের বলিরেখার সম্পর্কে কী বলা হচ্ছে? বালিশের ওপর মুখ রেখে ঘুমালে নিশ্চয় বলিরেখা আরও খারাপ হয়?,‘এসথেটিক সার্জারি জার্নালে’ লেখা এক নিবন্ধে একদল প্লাস্টিক সার্জন পরামর্শ দিয়েছেন, বরং কিছুটা কাব্যিক-ভাবে বলেছেন, আপনার মুখের ত্বকের সবচেয়ে ভালো যত্ন হবে যদি এর সাথে সমুদ্রের শৈবালের মতো আচরণ করা হয়, যেখানে শৈবালটি একটি ডাঁটার সাথে সমুদ্রের ঢেউয়ের সাথে সাথে দুলতে থাকবে।,তাই, ঘুমানোর সময় আপনার মুখের ওপর চাপ একেবারে কম রাখবেন এবং উপুড় হয়ে ঘুমানোর চিন্তা বাদ দিতে হবে। এবং মুখের ত্বকের যত্নই যদি আপনার কাছে ভাল ঘুম কিংবা ব্যথা আর অ্যাসিড রিফ্লাক্সের চেয়েও বেশি গুরুত্বপূর্ণ হয়, তাহলে পাশ ফিরে ঘুমানোর চিন্তাও আদর্শ সমাধান নয়।,ছবির উৎস, Getty Images,পাতাল রেলের ঘুমন্ত যাত্রী,তাহলে এসব গবেষণা থেকে আমরা কী উপসংহারে আসতে পারি? প্রথমত, অন্য সব কিছুর  মধ্যে পাশ ফিরে ঘুমানোতে উপকার বেশি বলেই মনে হয়।,তবে সুনির্দিষ্ট যে ভঙ্গিতে আপনি ঘুমাবেন আপনার ঘাড় এবং পিঠের ব্যথার ওপর তার প্রভাব পড়তে পারে। এবং আপনি যে ভঙ্গিতে ঘুমাবেন তার ফলে আপনার অ্যাসিড রিফ্লাক্স বাড়তে বা কমতে পারে। আপনি যদি চিৎ হয়ে ঘুমান তাহলে নাক ডাকা বাড়তে পারে।,কিন্তু মানুষ হিসেবে আমরা সবাই আলাদা, তাই আপনার ঘুমের সবচাইতে আরামদায়ক ভঙ্গিটি খুঁজে পাওয়া সহজ নাও হতে পারে।,নতুন ভঙ্গিতে ঘুমের চেষ্টা করে দেখতে পারেন এবং রাতে ঘুম ভাল না হলে সেকথা ডায়েরিতে লিখে রাখা দরকার।,সবশেষে মনে রাখবেন, ভিন্ন ভিন্ন ভঙ্গিতে ঘুমানো নিয়ে খুব বেশি দুঃশ্চিন্তা করবেন না। কারণ, এই দুশ্চিন্তার ফলেই হয়তো আপনাকে আরও বেশি নির্ঘুম রাত কাটাতে হতে পারে।"
বিন্দেশ্বর পাঠকের হাত ধরে ভারতে যেভাবে 'পাবলিক টয়লেট বিপ্লব' ঘটেছে,"ছবির উৎস, Getty Images,'সুলভ শৌচালয়' নামে যে টয়লেট দেখা যায় ভারতের রাস্তাঘাটে, সেগুলির মাধ্যমেই শুরু হয় 'টয়লেট বিপ্লব',ভারতে পাবলিক টয়লেট নির্মাণের ক্ষেত্রে একরকম ‘বিপ্লব’ এনেছিলেন যে সমাজকর্মী, সেই বিন্দেশ্বর পাঠক ৮০ বছর বয়সে মারা গেছেন। ভারতের রাস্তাঘাট, রেলস্টেশন বা বাস টার্মিনালে ‘সুলভ শৌচালয়’ নামে যে পাবলিক টয়লেট দেখা যায়, ১৯৭০ এর দশকে তার সূচনা করেছিলেন মি. পাঠক।,মি. পাঠকের সংস্থা সুলভ ইন্টারন্যাশনাল দাবি করে যে সারা দেশের শহরাঞ্চলেই তাদের ৯,০০০  ‘পে অ্যান্ড ইউজ’ পাবলিক টয়লেট আছে এবং প্রতিদিন দুই কোটি মানুষ এই টয়লেট ব্যবহার করে। গ্রামীণ এলাকাতে তারা গত ৫০ বছরে দেড় লাখেরও বেশি টয়লেট বানিয়েছে।,তবে সুলভের তৈরি সব পাবলিক টয়লেট কতটা পরিচ্ছন্ন ও সেগুলো কতোটা স্বাস্থ্যসম্মতভাবে রক্ষণাবেক্ষণ করা হয়- তা নিয়ে যেমন প্রশ্ন আছে, তেমনই মি. পাঠক কথিত ‘পাবলিক টয়লেট বিপ্লব’ শুরু করার প্রায় ৫০ বছর, এবং প্রধানমন্ত্রী নরেন্দ্র মোদী তার স্বপ্নের ‘স্বচ্ছ ভারত অভিযান’ শুরু করার নয় বছর পরেও ভারতে প্রকাশ্যে টয়লেট করা বন্ধ হয় নি।,বিশ্ব স্বাস্থ্য সংস্থা ও ইউনিসেফ জুলাই মাসে এক প্রতিবেদনে জানিয়েছেন ভারতের গ্রামীণ এলাকার ১৭ শতাংশ মানুষ এখনও প্রকাশ্যে টয়লেট করেন।,তবে ২০১৯ সালে ভারত সরকার ঘোষণা করেছিল যে দেশে কেউ আর প্রকাশ্যে টয়লেট করেন না।,ছবির উৎস, sulabhinternational.org,প্রথম দিকে তৈরি একটি 'সুলভ শৌচালয়ে' বিন্দেশ্বর পাঠক (ডানে, ধুতি পাঞ্জাবি পরিহিত),সুলভ ইন্টারন্যাশনাল-এর পক্ষ থেকে বিবিসিকে জানানো হয়েছে যে মঙ্গলবার ভারতের স্বাধীনতা দিবসে সদর দপ্তরে পতাকা উত্তোলন করেন বিন্দেশ্বর পাঠক। তারপর হঠাৎই অসুস্থ হয়ে পড়েন তিনি। তাকে দিল্লির এইমস হাসপাতালে নিয়ে যাওয়া হয়, সেখানেই মারা যান মি. পাঠক।,বিহারের বাসিন্দা বিন্দেশ্বর পাঠককে মোহনদাস করমচাঁদ গান্ধী জন্ম শতবর্ষ উদযাপন কমিটির সদস্য হিসাবে কাজ করতে হয়েছিল সেই সব মানুষের সঙ্গে যারা আবর্জনা পরিষ্কারের কাজ করেন। সেসময় তাদের সমস্যা ও তাদের জীবনের সঙ্গে পরিচিত হন মি. পাঠক। তারপরেই ১৯৭০ সালে সুলভ ইন্টারন্যাশনাল প্রতিষ্ঠা করেন তিনি। এর আগে অবশ্য কম খরচে স্থানীয়ভাবে পাওয়া যায়, এমন সামগ্রী দিয়ে টয়লেট বানানো এবং কম্পোস্ট পদ্ধতিতে বর্জ্য প্রক্রিয়াকরণের পদ্ধতিও উদ্ভাবন করেছিলেন তিনি।,দেশ-বিদেশের নানা স্বীকৃতি পেয়েছিলেন বিন্দেশ্বর পাঠক, ভারতের দ্বিতীয় সর্বোচ্চ বেসামরিক পুরষ্কার পদ্মভূষণ উপাধিও পেয়েছিলেন তিনি।,ভারতের গণ্ডি ছাড়িয়ে চীন, ভূটান, নেপালসহ দশটি দেশে টয়লেট সংক্রান্ত বিভিন্ন কারিগরি পরামর্শ দিয়েছে সুলভ ইন্টার‍ন্যাশনাল।,আফগানিস্তানের রাজধানী কাবুলেও কম খরচে টয়লেট বসিয়েছিল সুলভ ইন্টারন্যাশনাল। ওই টয়লেটগুলি দেখে যুক্তরাষ্ট্রের সেনাবাহিনী ২০১১ সালে কাবুলের নানা জায়গায় বায়োগ্যাস-চালিত টয়েলেট তৈরির কাজ দেয় সুলভ ইন্টারন্যশনালকে।,ছবির উৎস, sulabhinternational.org,গ্রামাঞ্চলের ১৭ % মানুষ এখনও প্রকাশ্যেই টয়লেট করেন বলে জানিয়েছে বিশ্ব স্বাস্থ্য সংস্থা ও ইউনিসেফের এক সমীক্ষা,বিন্দেশ্বর পাঠকের সঙ্গে বিভিন্ন সরকারি প্রকল্পে কাজ করেছেন পশ্চিমবঙ্গের জল ও স্বাস্থ্যবিধান সংক্রান্ত বিশেষজ্ঞ চণ্ডীচরণ দে।,নরেন্দ্রপুর রামকৃষ্ণ মিশনের লোকশিক্ষা পরিষদের জল ও স্বাস্থ্যবিধান বিভাগের সমন্বয়ক মি. দে বলছিলেন, “মি. পাঠকের কাজের মূল ফোকাস ছিল শহরাঞ্চল। তাই শহর এলাকায় সুলভ প্রচুর দেখা যায়। তার মধ্যে যেগুলো ওরা নিজেরা রক্ষণাবেক্ষণ করে না, ঠিকাদার সংস্থাকে দিয়ে দেয়, সেখানে সবসময়ে যে স্বাস্থ্যসম্মত ব্যবস্থা আছে, তা বলা যায় না।"",“তবে এখনও যে মানুষ প্রকাশ্যে টয়লেট করেন, তা তো জুলাই মাসে প্রকাশিত বিশ্ব স্বাস্থ্য সংস্থা ও ইউনিসেফের প্রতিবেদনেই দেখা যাচ্ছে। তারা বলছে গ্রামীণ এলাকায় ১৭ শতাংশ মানুষ টয়লেট ব্যবহার করেন না, তারা প্রকাশ্যে শৌচ করেন,” বলছিলেন মি. দে।,তার কথায়, গত নয় বছরে 'স্বচ্ছ ভারত' মিশনের অধীনে লাখ লাখ টয়লেট বানিয়ে দিয়েছে সরকার। কিন্তু তা ব্যবহারের ক্ষেত্র অনীহা রয়েই গেছে মানুষের মধ্যে।,মি. দে বলছিলেন, “সরকারি অর্থ বরাদ্দ হচ্ছে, টয়লেট হচ্ছে, কিন্তু সেই সব টয়লেটের বিবিধ ব্যবহার আমরা দেখতে পাই। এমনকি টয়লেটকে ঠাকুর ঘর বানানো হয়েছে, এরকম উদাহরণও দেখেছি আমরা। এই স্বচ্ছ ভারত মিশনের একটা বড় সমস্যা হল এটা টার্গেট পূরণের প্রকল্প হয়ে উঠেছে। মানুষ ব্যবহার করল কি করল না, সেটা দেখা হচ্ছে না, নির্দিষ্ট টার্গেট পূরণ করা গেল কী না, সেটাই বিচার্য হয়ে দাঁড়াচ্ছে।“,পশ্চিমবঙ্গের ‘টয়লেট ম্যান’ নামে পরিচিত রামেসিস আরপিএল পারফেক্ট পজ সংস্থার কার্যকরী পরিচালক অরিজিৎ ব্যানার্জী বলছিলেন, মানুষের মধ্যে টয়লেট ব্যবহার করা নিয়ে সচেতনতা গড়ে তোলার ক্ষেত্রে অভাব রয়েছে।,“টয়লেট বানিয়ে দিলেই তো হবে না, সেটা যাতে ব্যবহার করা হয় নিয়মিত, সেগুলোর রক্ষণাবেক্ষণ ঠিকমতো করা হয়, সেটাও তো দেখার দরকার ছিল। সেই কাজটা যেমন সরকারের দিক থেকে করা হয় নি সঠিক ভাবে, আবার ব্যবহারকারীদের দিক থেকেও অনীহা রয়েছে। আবার গ্রামীণ এলাকায় যেসব টয়লেট বানানো হয়েছে, সেগুলোর বর্জ্য ব্যবস্থাপনার দিকেও খেয়াল রাখা হয় নি,” জানাচ্ছিলেন মি. ব্যানার্জী।,ছবির উৎস, Getty Images,শহরাঞ্চলে যেসব টয়লেট রয়েছে, সেগুলোও অনেক সময়েই চূড়ান্ত অস্বাস্থ্যকর। অমৃতসর শহরের একটি পাবলিক টয়লেট - ফাইল চিত্র,প্রধানমন্ত্রী নরেন্দ্র মোদীর স্বপ্নের প্রকল্প 'স্বচ্ছ ভারত' মিশনের অধীনে সরকারি উদ্যোগে হাজার হাজার টয়লেট তৈরি হয়েছে। তবে সেইসব টয়লেটের বেশিরভাগই হচ্ছে বসতবাড়িগুলিতে। রাস্তায় ঘাটে এখনও সাধারণ মানুষের জন্য পরিচ্ছন্ন টয়লেটের অভাব রয়েছে। আর তাতে সবথেকে বেশি সমস্যায় পড়তে হয় কাজেকর্মে বেরুনো নারীদের।,দক্ষিণ ২৪ পরগণা থেকে কলকাতার কয়েকটি বাড়িতে রান্নার কাজ করতে আসেন তনুশ্রী শাসমল।,তিনি বলছিলেন, কোনও স্টেশনে দরজা ভাঙ্গা টয়লেট তো কোথাও অত্যন্ত নোংরা টয়লেট ব্যবহার করতে তারা বাধ্য হন - কারণ কাজের বাড়িতে গৃহপরিচারিকাদের টয়লেট ব্যবহার করতে দেন না অনেকেই।,অনেক নারীই আজকাল এমন সব কাজে যুক্ত থাকেন, যেগুলি কোনও নির্দিষ্ট বাড়ি বা অফিসে বসে করা যায় না। ঘোরাঘুরির কাজ যেমন থাকে, তেমনই গ্রামে গঞ্জেও দৌড়তে হয় হরহামেশাই। সেরকমই একটা পেশা সাংবাদিকতা। একটা সময়ে এই পেশায় নারীরা বিশেষ আসতেনই না, কারণ সংবাদমাধ্যমের অফিসগুলোতে নারীদের জন্য আলাদা টয়লেটই থাকত না।,প্রায় দেড় দশক ধরে মাঠেঘাটে সাংবাদিকতা করা এক নারী, দেবযানী চৌবে বলছিলেন তার চাকরিজীবনের সবথেকে বড় সমস্যা হল পরিচ্ছন্ন টয়লেটের অভাব, যে কারণে তাকে একাধিক শারীরিক সমস্যায় পড়তে হয়েছে।,“এমন জায়গায় আমাদের কাজের জন্য যেতে হয়, যেখানে গোটা গ্রামেই হয়তো টয়লেট নেই। তবে সেখানে ঝোপঝাড় আছে। আবার শহরাঞ্চলে যেসব টয়লেট আমাদের ব্যবহার করতে হয়, সেগুলো এতই নোংরা যে সেখান থেকে অনেক নারীরই ইউরিন ইনফেকশান হয়ে যায়। আমাকেও এই সমস্যায় ভুগতে হয়েছে,” বলছিলেন মিজ চৌবে।,তার কথায়, “টয়লেটের সমস্যাটা আরও গুরুতর হয়ে ওঠে পিরিয়ডসের সময়ে। তখন নিয়মিত প্যাড বদলানোর দরকার হয়। কিন্তু পরিচ্ছন্ন টয়লেটের অভাবে সেটা সব সময়ে করা যায় না, যার থেকে নানা গায়েনোকলজিকাল সমস্যায় পড়তে হয়েছে।“,টয়লেটের সমস্যার একটা চূড়ান্ত অস্বাস্থ্যকর সমাধান বার করেন অনেক নারীই। বাড়ির বাইরে যেতে হলে, বিশেষত দূরে কোথাও যেতে হলে অনেক নারী জলপান করেন না। এর ফলে আবার তাদের কিডনির সমস্যায় পড়তে হয়।"
'ডেঙ্গু মশা' কামড়ালে কি ফুলে যায়? ডেঙ্গু নিয়ে জরুরি ১০টি প্রশ্ন ও উত্তর,"ছবির উৎস, Getty Images,এডিস এজিপ্টি মশা,বাংলাদেশে সাম্প্রতিক মাসগুলোয় ডেঙ্গু পরিস্থিতি প্রকট আকার ধারণ করায় ডেঙ্গু জ্বর এবং এর জীবাণু বহনকারী এডিস মশার তথ্য চানতে জনমনে ব্যাপক আগ্রহ তৈরি হয়েছে। অনেকে নানা প্রশ্ন লিখে গুগলে সার্চ করছেন।,মানুষের জানতে চাওয়া তেমন কিছু প্রশ্নের উত্তর জানতে চেষ্টা করেছে বিবিসি বাংলা।,যদিও ডেঙ্গুর জীবাণুবাহী মশার নাম এডিস এজিপ্টি, কিন্তু সাধারণ মানুষের মধ্যে এই মশা 'ডেঙ্গু মশা' নামেও পরিচিত।,এমনকি গুগল সার্চে এ বিষয়ক জনপ্রিয় জিজ্ঞাসাগুলোর মধ্যে এই নামেই এডিস এজিপ্টি মশার খোঁজ করতে দেখা গেছে মানুষকে।,ডেঙ্গু ভাইরাসবাহী এডিস মশা কামড়ালে, ওই স্থানটি বেশিরভাগ ক্ষেত্রেই কিছুটা ফুলে যায় এবং চুলকায়। তবে অনেকের ক্ষেত্রে মশা কামড়ানো সত্ত্বেও ফুলে যাওয়া বা চুলকানি কোনটি নাও হতে পারে।,তবে মশা রক্ত খাওয়ার জন্য যখন হুল ফোটায় তখন বেশিরভাগ মানুষ তা টের পান না। এর কারণ মশা হুল ফোটানোর আগে কিছুটা ব্যথানাশক ঘন তরল মানুষের ত্বকের ভেতর ছড়িয়ে দেয়। এতে কিছুক্ষণের জন্য ত্বকের ওই অংশটি অবশ হয়ে যায়।,কিছুক্ষণ পর অবশ ভাব চলে গেলে ত্বকের ওই জায়গা একটু চুলকায় এবং ফুলে যায়।,কীটতত্ত্ববিদ ড. কবিরুল বাশার জানিয়েছেন, এডিস মশা কামড়ালে ক্ষতস্থানটি একটি মোটর দানার সমান বা তার চেয়ে কিছুটা অল্প জায়গা জুড়ে ফুলে যেতে পারে।,তাই মশার কামড় থেকে বাঁচতে হাত ও পা ঢেকে রাখার পরামর্শ দিয়েছেন বিশেষজ্ঞরা। এছাড়া দিনে-রাতে মশারি ব্যবহার, দরজা জানালায় মশারোধী নেট ব্যবহার, সেইসাথে মশা নিরোধক ক্রিম, স্প্রে, প্যাচ ব্যান্ড ব্যবহার করা যেতে পারে।,মশা তাড়াতে অ্যারোসল, কয়েল, ধুপ, ম্যাট, ব্যাটও ব্যবহার হয়ে থাকে।,একসময় বলা হতো ডেঙ্গু মশা শুধুমাত্র দিনের বেলা কামড়ায়। কিন্তু এডিস মশা সম্প্রতি তাদের চরিত্র বদলেছে। এখন দিনে রাতে সব বেলাতেই কামড়াতে পারে এডিস এজিপ্টি, বিশেষ করে রাতে যদি ঘর আলোকিত থাকে।,ছবির উৎস, Getty Images,অনেকেই জানতে চান, 'ডেঙ্গু মশা' দেখতে কেমন?,কীটতত্ত্ববিদ কবিরুল বাশার বলেছেন, ডেঙ্গুর জীবাণু বহনকারী এডিস মশা খালি চোখে দেখেও শনাক্ত করা সম্ভব।,তিনি জানান, মশাটি মাঝারি আকারের হয়ে থাকে এবং এর গায়ে-পায়ে সাদা কালো ডোরাকাটা দাগ থাকে।,তবে আর্মিগিয়ার নামে একটি মশার পেটেও একই ধরণের ডোরাকাটা দাগ রয়েছে। তবে, এ মশাটি আকারে একটু বড় হয়। অনেকে এই মশাটিকে এডিস অ্যাজিপ্টি বলে ভুল করে।,আপনাকে যে মশা কামড়েছে সেটি এডিস কিনা নিশ্চিত হতে মশাটির পায়ের দিকে লক্ষ্য করতে হবে। শুধুমাত্র এডিস মশার পায়েই ডোরাকাটা দাগ থাকে।,এছাড়া পুরুষ মশার অ্যান্টেনা বা শুঙ্গটি কিছুটা রোমশ হয়ে থাকে। স্ত্রী মশার এমনটা থাকে না।,এডিস মশা কামড়ালেই যে মানুষের ডেঙ্গু জ্বর হবে, বিষয়টি তেমন নয় বলে জানিয়েছেন ড. কবিরুল বাশার।,তবে যে এডিস মশাটি ডেঙ্গু রোগের ভাইরাস বহন করছে, সেটি কামড়ালে ডেঙ্গু হতে পারে।,আবার কোন সুস্থ এডিস মশা যদি ডেঙ্গু আক্রান্ত রোগীর দেহ থেকে রক্ত পান করে তাহলে মশাটির মধ্যে ডেঙ্গুর ভাইরাস সংক্রমিত হবে।,এরপর ওই ভাইরাসবাহী মশা সংক্রমিত থাকা অবস্থায় যদি আবার সুস্থ কোন মানুষের শরীরে কামড়ায় তাহলে ডেঙ্গু ছড়াতে পারে।,যেকোন মশার মতই এডিসও সাধারণত একাধিক ব্যক্তিকে কামড়ায়।,তাই ভাইরাস জ্বরে আক্রান্ত কোনও ব্যক্তির শরীর থেকে এডিস মশার মধ্যে ভাইরাস সংক্রমণ হওয়ার পর ঐ মশার কামড়ে ডেঙ্গু হওয়ার আশঙ্কা রয়েছে।,মশা কামড়ালে সেটি রক্তের সাথে যুক্ত হয়ে যায়। সেক্ষেত্রে তেমন কিছু করার থাকে না বলে জানিয়েছেন কীটতত্ত্ববিদ ড. কবিরুল বাশার।,তবে মশা কামড়ানোর পর ভাইরাসটি যদি শুধুমাত্র চামড়ার ওপরে লেগে থাকে তাহলে ওই স্থানটি ২০ সেকেন্ড ধরে সাবান দিয়ে ধুলে ভাইরাস মরে যাবে।,তবে একবার রক্তের সাথে ভাইরাস মিশে গেলে কোন কিছুই কাজ করবে না।,এডিস মশা সাধারণত শুকনো ছায়াযুক্ত নিরাপদ স্থানে বিশ্রাম নেয়। এই মশাটি যেকোনো জমে থাকা পানিতে ডিম পাড়ে। সাধারণত পাত্রের কিনারার দিকে ডিম পেড়ে থাকে।,“এই ডিম ফুটে লার্ভা হয়, লার্ভা থেকে পিউপা হয়, পিউপা থেকে হয় পূর্ণাঙ্গ মশা” বলেন কীটতত্ত্ববিদ কবিরুল বাশার।,জমে থাকা পানি পরিষ্কার বা নোংরা কিনা সেটা বিষয় নয়।,পানিটি টানা কয়েকদিন স্থির থাকলে সেখানে ডিম ছাড়তে পারে এডিস মশা।,এক সময় বলা হতো এডিস মশা পরিষ্কার পানিতে বংশ বিস্তার করে। তবে সাম্প্রতিক গবেষণায় সেই বৈশিষ্ট্যেও পরিবর্তন দেখা গিয়েছে।,সম্প্রতি ঢাকা সিটি কর্পোরেশনের অভিযানে পুরোন টায়ার, ড্রাম, বালতি বা ফেলে দেয়া বোতল বা পাত্র, নারিকেলের খোলে জমা পানি, চৌবাচ্চা, নির্মাণাধীন ভবনে জমে থাকা পানি, ফুলের টব, ইটের গর্ত এমনসব স্থানে মশার লার্ভা পাওয়া গেছে।,সাধারণত জমা পানি ফেলে দিলে কিংবা ওই পানিতে সাবান বা ব্লিচিং মেশানো পানি ছিটিয়ে দিলে মশার ডিম ধ্বংস হয়ে যাবে।।,ছবির উৎস, Getty Images,চিকিৎসকদের মতে, ডেঙ্গু জ্বর সাধারণত দুই ধরণের হয়ে থাকে- ক্লাসিকাল এবং হেমোরেজিক। ক্লাসিকাল ডেঙ্গু সাধারণত পাঁচ থেকে সাত দিনের মধ্যে সম্পূর্ণ ভালো হয়ে যায়। সর্বোচ্চ ১০ দিন পর্যন্ত সময় লাগতে পারে।,তবে হেমোরেজিক ডেঙ্গু নিয়ে উদ্বেগের কথা জানিয়েছেন চিকিৎসকরা।,চট্টগ্রাম মেডিকেল কলেজের মেডিসিন বিভাগের অধ্যাপক অনিরুদ্ধ ঘোষ বলেছেন, সাধারণত জ্বর সারার পরপরই অনেকের প্লেটলেট এবং রক্তচাপ কমতে শুরু করে।,কিছু কিছু রোগীর ক্ষেত্রে জ্বরের তিনদিনের মধ্যেও প্লেটলেট কমতে দেখা গেছে। যদিও প্লেটলেট একবার কমার পর সেটি ৪৮ ঘণ্টা থেকে ৭২ ঘণ্টার মধ্যে স্বাভাবিক অবস্থায় ফিরতে শুরু করে।,তবে কেউ যদি ডেঙ্গু হেমোরেজিক শক সিন্ড্রোমে চলে যান তাহলে তাহলের শরীরের বিভিন্ন অঙ্গ প্রত্যঙ্গ আক্রান্ত হয়ে পড়ে।,এক্ষেত্রে একেক রোগীর সেরে উঠতে একেক রকম সময় লাগবে, নির্ভর করে রোগীর কোন অঙ্গে কী পরিমাণ ক্ষতি হয়েছে।,এক্ষেত্রে মাসের পর মাস এমনকি বছরের পর বছরও সময় লাগতে পারে।,“মস্তিষ্ক আক্রান্ত হলে সময় বেশি লাগবে আবার কিডনি বা লিভারের সময় অপেক্ষাকৃত কম লাগবে।” বলেন অধ্যাপক ঘোষ।,কারও যদি ডেঙ্গু জ্বরের লক্ষণ থাকে এবং আশপাশে কেউ ডেঙ্গুতে আক্রান্ত হয় কিংবা ওই এলাকায় ডেঙ্গু রোগীর সংখ্যা বেড়ে যায় সেক্ষেত্রে উচিত হবে দ্রুত ডেঙ্গু টেস্ট করানো।,সাধারণত রক্ত পরীক্ষার মাধ্যমেই কেউ ডেঙ্গুতে আক্রান্ত কি না তা শনাক্ত করা যায়।,প্রাথমিক অবস্থায় অর্থাৎ জ্বর হওয়ার বা ডেঙ্গুর লক্ষণ দেখা দেয়ার তিন দিনের মধ্যে চিকিৎসকরা সাধারণত এনএসওয়ান অ্যান্টিজেন বা NS1 পরীক্ষা করাতে বলেন। এর মাধ্যমে ননস্ট্রাকচারাল প্রোটিন দেখা হয়।,ছবির উৎস, Getty Images,ক্লাসিকাল ডেঙ্গি সাধারণত পাঁচ থেকে সাত দিনের মধ্যে সম্পূর্ণ ভালো হয়ে যায়।,রক্ত পরীক্ষায় NS1 পজিটিভ আসা মানে রোগী ডেঙ্গু পজিটিভ।,তবে এই পরীক্ষাটি ডেঙ্গু জ্বর হওয়ার বা লক্ষণ দেখা দেয়ার পাঁচ দিনের মধ্যে করতে হয়। এই সময়ের মধ্যে এটি ডেঙ্গুর সংক্রমণ সনাক্ত করতে পারে। এর পরে এই টেস্ট আর কার্যকরী হয় না।,পরীক্ষা প্রথম তিন দিনের মধ্যে করলে সবচেয়ে ভালো ফল দেয় বলে জানান অধ্যাপক ঘোষ।,পঞ্চম দিন থেকে এনএসওয়ান নেগেটিভ হয়ে যেতে পারে।,তাই যদি ডেঙ্গুর লক্ষণ প্রকাশ পাওয়ার পাঁচ দিনের বেশি হয়ে যায়, তাহলে আর এনএসওয়ান পরীক্ষা করে লাভ নেই। সে ক্ষেত্রে ডেঙ্গু আইজিএম, আইজিজি অ্যান্টিবডি টেস্ট করতে হবে। এমনটিই জানিয়েছেন, চট্টগ্রাম মেডিকেল কলেজের মেডিসিন বিভাগের অধ্যাপক অনিরুদ্ধ ঘোষ।,যদি এই পরীক্ষায় IgM পজিটিভ হয়, তারমানে রোগীর ডেঙ্গু হয়েছে। রোগী যদি এর আগেও কখনো ডেঙ্গু তে আক্রান্ত হয়ে থাকে তাহলে IgG পজিটিভ হবে। কোন রোগীর যদি IgG & IgM দুটিই পজিটিভ হয় তখন বিষয়টি উদ্বেগের।,সাধারণত এসব ক্ষেত্রে ডেঙ্গুর জটিলতা বেশি দেখা যায়।,এছাড়া রক্তের অন্য পরীক্ষা সিবিসি এবং ইএসআর- ডেঙ্গু পজিটিভ আসার পর এই পরীক্ষাগুলো একদিন পর পর করতে হয়। কারণ প্লেটলেটের এবং ডব্লিউবিসি বা শ্বেত-রক্তকণিকার কম-বেশি দেখে ডেঙ্গু পরিস্থিতি অনুমান করা হয়।,রোগীর ডেঙ্গু থেকে উন্নতি হচ্ছে কিনা এই টেস্ট করে ধারণা পাওয়া যায় ।,ডেঙ্গু হলে রোগীকে স্বাভাবিক সব ধরণের নরম খাবার খেতে দেয়ার পরামর্শ দিয়েছেন অধ্যাপক ডা. অনিরুদ্ধ ঘোষ।,সেইসাথে বাড়িতে ফল থেকে বের করা জুস, স্যুপ, ডাবের পানি, ওরস্যালাইন, বা অন্যান্য তরল খাবার প্রচুর পরিমাণে দেয়া যেতে পারে। এগুলো শরীরের পানি এবং ইলেক্ট্রোলাইট ভারসাম্য বজায় রাখতে সাহায্য করবে।,তবে ডায়াবেটিসে আক্রান্ত রোগীর ক্ষেত্রে খাবারে কিছু বিধিনিষেধ থাকতে পারে। এক্ষেত্রে চিকিৎসকের পরামর্শ নিতে হবে।,“খাবারের মধ্যে ভারসাম্য থাকতে হবে, অনেককে দেখেছি দিনে ১০-১২টা ডাব খেতে, অনেকে লিটারে লিটারে পানি খাচ্ছে এগুলো অস্বাভাবিক।,আবার কিছু না করাও ঠিক না। যদি কারও দিনে তিন চার ঘণ্টা পর পর প্রস্রাব হয়, প্রস্রাবের রং হলুদ না হয়, তারমানে তার আর্দ্রতা স্বাভাবিক আছে।” বলেন অধ্যাপক ঘোষ।,ডেঙ্গু কোন ছোঁয়াচে রোগ নয় বলে জানিয়েছেন অধ্যাপক ঘোষ। অর্থাৎ ডেঙ্গু জ্বরে আক্রান্ত রোগীকে স্পর্শ করলে, একই বিছানায় ঘুমালে কিংবা তার ব্যবহৃত কিছু ব্যবহার করলে, অন্য কারো এই রোগে আক্রান্ত হওয়ার সুযোগ নেই।,এই রোগ শুধুমাত্র মশার মাধ্যমেই ছড়ায়।,ফলে, ডেঙ্গু আক্রান্ত ব্যক্তির সংস্পর্শে আসায় কোনও বাধা নেই, কিংবা তাকে আলাদা রাখার কোনও প্রয়োজনও নেই।,এখন যেহেতু ডেঙ্গুর প্রকোপ অনেক বেশি, ডেঙ্গুর ধরনও বারবার পরিবর্তন হচ্ছে।,তাই কারো জ্বর হলে ডেঙ্গুর লক্ষণের অপেক্ষা না করে দ্রুত চিকিৎসকের কাছে যাওয়ার পরামর্শ দিয়েছেন চিকিৎসকরা।"
'ডিমের দাম শুনে অনেক কাস্টমার গালাগাল দিচ্ছে',"ছবির উৎস, Getty Images,বাংলাদেশে এক সপ্তাহের ব্যবধানে খুচরা পর্যায়ে ডিমের দাম প্রতি ডজনে ২০ থেকে ৩৫ টাকা পর্যন্ত বেড়েছে।,“গত কয়েকদিন ধরে ডিমের দাম শুনে অনেক কাস্টমার গালাগাল দিচ্ছে। অনেকে বুঝলেও কেউ কেউ মনে করে দোকানদাররা ইচ্ছা করে দাম বেশি চাইছে। তাদেরকে কীভাবে বোঝাবো যে এখানে আমাদের কিছু করার নেই”, আক্ষেপ করছিলেন ঢাকার মোহাম্মদপুরের মুদি দোকানদার লতিফ হোসেন।,ডিমের দাম এক সপ্তাহের ব্যবধানে হঠাৎই অনেকটা বেড়ে যাওয়ার ফলে কী ধরণের পরিস্থিতিতে পড়তে হয়েছে, তারই বর্ণনা দিচ্ছিলেন তিনি।,বাংলাদেশে এক সপ্তাহের ব্যবধানে খুচরা পর্যায়ে ডিমের দাম প্রতি ডজনে ২০ থেকে ৩৫ টাকা পর্যন্ত বেড়েছে। সাত থেকে ১০দিন আগেও খুচরা বাজারগুলোতে যেখানে এক ডজন ডিমের দাম ছিল ১৪৫ থেকে ১৫০ টাকা, শুক্রবার সেসব বাজারে এক ডজন ডিমের সর্বনিম্ন মূল্য ছিল ১৬৫ থেকে ১৭০ টাকা। পাড়া বা মহল্লার ভেতরের দোকানগুলোতে কোথাও কোথাও ১৭৫ থেকে ১৮০ টাকা ডজন পর্যন্ত ডিম বিক্রি হচ্ছে।,অল্প কয়েকদিনের ব্যবধানে ডিমের দাম হঠাৎ বেড়ে যাওয়ার ঘটনা বাংলাদেশে নতুন নয়। এ বছরের শুরুতে জানুয়ারি-ফেব্রুয়ারি মাসে কয়েক সপ্তাহের ব্যবধানে ডিমের দাম ডজন প্রতি প্রায় ৩০ টাকা বেড়েছিল। এর আগে গত অগাস্টেও ডিমের দাম এক সপ্তাহের ব্যবধানে ২০ থেকে ২৫ টাকা বেড়ে গিয়েছিল। পরে বর্ষা শেষে দাম কমে ১৪০ থেকে ১৪৫ টাকা হয়।,তবে এবারে এক ডজন ডিমের দাম ১৭০ থেকে ১৮০ টাকা হওয়ার ঘটনাকে বলা হচ্ছে বাংলাদেশের ইতিহাসে ডিমের সর্বোচ্চ দাম। আর এই দাম বৃদ্ধির পেছনে একাধিক বিষয় কাজ করছে বলে দাবি করছেন ডিম ব্যবসার সাথে জড়িতরা।,ট্রেডিং কর্পোরেশন অব বাংলাদেশ বা টিসিবি'র হিসেব অনুযায়ী দুই দিনের ব্যবধানে প্রতি হালি ডিমের দাম ৭ শতাংশেরও বেশি বেড়েছে।,সংস্থাটির হিসেব অনুযায়ী, গত বছর এই সময় ডিমের দাম ছিল ডজন প্রতি ১৩০ থেকে ১৩৫ টাকা। অর্থাৎ এক বছরের ব্যবধানে ডিমের দাম প্রতি ডজনে বেড়েছে প্রায় ৩০ থেকে ৩৫ টাকা, বা প্রায় ২৫ শতাংশ।,ছবির উৎস, Getty Images,অতিরিক্ত গরম আর অতিরিক্ত বৃষ্টির কারণে ডিমের চাহিদা ব্যাপকভাবে ব্যাহত হয়েছে।,অধিকাংশ কৃষি পণ্যের মতোই ডিম খামারির কাছ থেকে ভোক্তার কাছে পৌঁছানোর আগে আড়তদার, পাইকার, সরবরাহকারী, খুচরা ব্যবসায়ী সহ একাধিক হাত ঘুরে পৌঁছায়।,ডিমের খামারিদের কাছ থেকে আড়তদাররা ডিম সংগ্রহ করেন। স্থানীয় আড়ত থেকে আশেপাশের এলাকার পাইকারি ডিম ব্যবসায়ীরা ডিম কিনে নেন। এরপর তাদের কাছ থেকে সরবরাহকারীরা কিনে নিয়ে খুচরা ব্যবসায়ীদের কাছে ডিম বিক্রি করেন। অনেক সময় খুচরা ব্যবসায়ীরা নিজেরাই পাইকারদের কাছ থেকে ডিম কেনেন।,স্বাভাবিকভাবেই, উৎপাদনকারী থেকে ভোক্তার কাছ পর্যন্ত পৌঁছানো পর্যন্ত যত বেশি মধ্যস্বত্ত্বভোগী থাকে, পণ্যের খুচরা মূল্য ততই বাড়তে থাকে।,তবে ডিম ব্যবসার সাথে সংশ্লিষ্টরা বলছেন, সম্প্রতি ডিমের দাম ‘অস্বাভাবিকভাবে’ বাড়ার পেছনে অন্যান্য কারণও রয়েছে।,যেমন খুলনার ডিমের খামারি মাসুদ হোসেনের দাবি, এ বছর অতিরিক্ত গরম আর অতিরিক্ত বৃষ্টির কারণে ডিমের চাহিদা ব্যাপকভাবে ব্যাহত হয়েছে।,“কয়েকমাস আগে যখন টানা তাপপ্রবাহ চলেছে, তখন অধিকাংশ খামারেই মুরগি মারা গেছে। আমার খামারে অল্প কিছু মুরগি মারা গেছে। কিন্তু এমন অনেক খামার আছে যেগুলোতে কয়েকদিনের ব্যবধানে হাজার হাজার মুরগি মারা গেছে”, বলছিলেন মি. হোসেন।,মাসুদ হোসেন বলছিলেন, গরমে মুরগি মারা যাওয়ার কারণে তার আশেপাশের এলাকার অনেক খামারিই ক্ষতিগ্রস্থ হয়ে ব্যবসা বন্ধ করে দিয়েছিলেন। এ কারণে ডিমের উৎপাদন অনেকটাই কমে গেছে বলে বলছিলেন তিনি।,এছাড়া গত কয়েকদিনে বৃষ্টি হওয়ার কারণে ডিমের সরবরাহ ও সংগ্রহের প্রক্রিয়া বাধাগ্রস্থ হওয়ার কারণেও গত কিছুদিনে ডিমের দাম বেড়েছে বলে মন্তব্য করেন তিনি।,ইউক্রেন-রাশিয়ার যুদ্ধের কারণে পোলট্রি ফিডের দাম বেড়ে যাওয়া, জ্বালানি তেলের দাম বাড়াও ডিমের দামে প্রভাব ফেলছে বলে উল্লেখ করেন মি. হোসেন।,ডিমের উৎপাদন কমার বিষয়টি নিশ্চিত করেন গাইবান্ধার বামনডাঙ্গা উপজেলার আড়তদার সাইফুল ইসলামও। বাংলাদেশের উত্তরাঞ্চলে সিংহভাগ ডিম পাইকারদের কাছে সরবরাহ করা হয়ে থাকে বামনডাঙ্গার আড়ত থেকে।,সাইফুল ইসলাম বলছিলেন, “কয়েকমাস আগেও দৈনিক এই আড়ত থেকে অন্তত সাড়ে তিন লক্ষ ডিম বিক্রি করা হত। গত কয়েকদিন ধরে সেই সংখ্যা দৈনিক এক লক্ষে নেমেছে।”,মি. ইসলাম বলছিলেন এক মাস আগেও খামারিদের কাছ থেকে একশো ডিম ৯৮০ থেকে এক হাজার টাকায় কেনা হয়েছে। কিন্তু এখন প্রতি একশো ডিমের দাম ধরা হয়েছে ১১০০ টাকা।,ডিমের চাহিদা থাকলেও জোগান না থাকায় অনেক পাইকারি ব্যবসায়ী প্রয়োজনের তুলনায় কম ডিম কিনছেন বলে জানান মি. ইসলাম।,পাইকারি ব্যবসায়ীরাও বলছেন ডিমের চাহিদা থাকলেও যথেষ্ট পরিমাণ সরবরাহ নেই বলে আড়তদারদের পক্ষ থেকে তাদের বলা হচ্ছে। চট্টগ্রামের একজন পাইকারি ব্যবসায়ী ইমাম হোসেন বলছিলেন যে আড়তদাররা কয়েকমাসের ব্যবধানে প্রায় ২৫ শতাংশ বেশি দামে ডিম বিক্রি করছেন তাদের কাছে।,“এক ট্রাক ডিমের দাম কিছুদিন আগেও ছিল ১২ লাখ টাকা (১ লক্ষ ৪৬ হাজার), সেখানে গত কয়কেদিনে ঐ একই পরিমাণ ডিমের দাম আড়তদাররা চাচ্ছে ১৪ থেকে ১৫ লাখ টাকা”, বলছিলেন ইমাম হোসেন।,পাইকারি ব্যবসায়ী ইমাম হোসেনও বলছিলেন যে ডিমের দাম বাড়তে থাকায় অনেক ছোট খামারিই ব্যবসা গুটিয়ে নিচ্ছে।,ছবির উৎস, Getty Images,ডিমের চাহিদা থাকলেও যোগান না থাকায় অনেক পাইকারি ব্যবসায়ীই প্রয়োজনের তুলনায় কম ডিম কিনছেন,বাংলাদেশের একেক এলাকায় স্থানীয় ডিম ব্যবসায়ী সমিতি সাধারণত নির্ধারণ করে থাকে যে কোন একটি নির্দিষ্ট দিনে ডিমের দাম কত হবে।,ঢাকা ও আশেপাশের এলাকাায় ‘তেজগাঁও ডিম সমিতি’ প্রতিদিন দুপুরের মধ্যে নির্ধারন করে থাকে যে ঐদিন ডিমের দাম কত হবে। তারা আশেপাশের অন্যান্য আড়তদারদের সাথে তথ্য আদান-প্রদান করে বাজারের পরিস্থিতি যাচাই করে ডিমের দাম নির্ধারণ করে।,এরপর দুপুর বারোটার মধ্যে পরে আশেপাশের আড়তগুলোতে এসএমএসের মাধ্যমে জানিয়ে দেয়া হয় সিদ্ধান্ত।,একইভাবে রাজশাহী ও কিশোরগঞ্জের ডিম ব্যবসায়ী সমিতি থেকেও সেসব এলাকা ও আশেপাশের এলাকার ডিমের দাম নির্ধারণ করা হয়।,দেশের সব এলাকায় আড়তদাররা ডিম সংগ্রহ করলেও এই তিন এলাকায় সবচেয়ে বেশি ডিম সংগ্রহ করার কারণে এই তিন অঞ্চলের বাজার পর্যালোচনা করে ডিমের দাম ঠিক করা হয়।"
"শরীরের লক্ষণ দেখে সতর্ক হোন, আক্রান্ত হতে পারেন মায়েস্থেনিয়া গ্রাভিস রোগে","ছবির উৎস, Getty Images,মায়েস্থেনিয়া একটি স্নায়বিক সমস্যা। এতে আক্রান্ত হলে পেশী দুর্বল হয়ে যায়।,বাংলাদেশের চিকিৎসদের কাছে আজকাল এমন রোগীও আসছেন যারা হয়তো চোখে ডাবল দেখতে পান অর্থাৎ একটি বস্তুকে তিনি দুটি দেখতে পান কিংবা খাবার খাওয়ার শুরুতে সমস্যা না হলেও খাওয়া শুরুর কিছুক্ষণ পরেই গিলতে সমস্যা বোধ করেন বা গিলতে পারেন না।,অনেক সময় দেখা যায়, একটা কাজ শুরুর কিছুক্ষণ পর তিনি আর সেই কাজ করতে পারছেন না। অর্থাৎ কিছুক্ষণ পর তিনি আর তার শরীরে শক্তি পাচ্ছেন না।,আবার কখনো দেখা যায়, কথা বলতে বলতে আর কথা বলার শক্তি পাচ্ছেন না এবং কথা আটকে যাচ্ছে কিংবা বলতেই পারছেন না।,কারও এসব লক্ষণগুলো থাকলে তাকে অবশ্যই একজন নিউরোলজিস্টের কাছে গিয়ে দেখতে হবে তিনি মায়েস্থেনিয়া গ্রাভিসের মতো রোগে আক্রান্ত হয়েছেন কী-না।,বঙ্গবন্ধু শেখ মুজিব মেডিকেল বিশ্ববিদ্যালয়ের নিউরোলজি বিভাগের অধ্যাপক ডাঃ সুভাষ কান্তি দে বিবিসি বাংলাকে বলছেন যে মায়েস্থেনিয়া গ্রাভিসের প্রাথমিক লক্ষণগুলোর মধ্যে এগুলোই বেশি দেখা যায়।,বাংলাদেশে সাম্প্রতি এ ধরণের সমস্যায় আক্রান্ত হওয়া রোগীর সংখ্যাও কিছুটা বেড়েছে। যদিও দেশে এ ধরণের কত রোগী আছে সে সম্পর্কিত কোনো তথ্য বা পরিসংখ্যান পাওয়া যায় না।,মায়েস্থেনিয়া গ্রাভিস ফাউন্ডেশন অফ আমেরিকা বলছে এটা একটি বিরল ধরনের নিউরোমাস্কুলার ডিজঅর্ডার। ১৬৭২ সালে অক্সফোর্ডের একজন চিকিৎসক থমাস উইলিস প্রথম এটি সনাক্ত করেন। তবে এর চিকিৎসা আছে।,সংস্থাটি বলছে রোগটি মূলত নিউরোমাস্কুলার ট্রান্সমিশনের একটি প্রাথমিক ডিজঅর্ডার। শরীরের রোগ প্রতিরোধ ব্যবস্থার অস্বাভাবিক আচরণ হলো এর সাধারণ কারণ।  সাধারনত রোগীরা পেশীর দুর্বলতার সমস্যা নিয়ে চিকিৎসকের শরনাপন্ন হন।,ছবির উৎস, Getty Images,চোখে এক বস্তুকে দুটি দেখা মায়েস্থিনিয়ার একটি লক্ষণ।,এটি মূলত স্নায়ুতন্ত্রের একটি সমস্যা। শরীরে এক ধরণের অ্যান্টিবডি তৈরি হয় যার ফলে ‘অটোইমিউন রোগের’ তৈরি হয়।,এর ফলে শরীরের রোগ প্রতিরোধ ব্যবস্থা ভূলবশত শরীরের স্বাভাবিক কোষগুলোকে আক্রান্ত করে, যে কারণে মাংসপেশি দুর্বল হয়ে পড়ে।,অর্থাৎ শরীরের রোগ প্রতিরোধ ব্যবস্থার একটি অস্বাভাবিক তৎপরতার ফলে মস্তিষ্ক ও পেশীর মধ্যকার যোগাযোগ প্রভাবিত হয়ে যায়। এর ফলে পেশীর শক্তি ক্রমশ কমে যেতে থাকে।,এ কারণে মায়েস্থেনিয়া গ্রাভিসে কেউ আক্রান্ত হলে দেখা যায় তার চোখের পাপড়ি পড়ে যাচ্ছে এবং কিছুদিন পর দেখা যায় তিনি কোন একটি বস্তুকে দূর থেকে দুটি করে দেখছেন।,এর মানে হলো হয়তো দূরে একজন দাঁড়িয়ে আছে কিন্তু মায়েস্থেনিয়া গ্রাভিসে আক্রান্ত ব্যক্তি দেখবেন যে দূরে দুজন দাঁড়িয়ে  আছে।,“এ রোগটির শুরুতেই চোখ আক্রান্ত হয়। সেখানেই প্রথম লক্ষণ দেখা যায়। মাসলগুলো শক্তি পায় না। ফলে প্রথমেই পাপড়িগুলো পড়ে যায়। এরপর শুরু হতে পারে ডাবল ভিশন সমস্যা,” বিবিসি বাংলাকে বলছিলেন অধ্যাপক সুভাষ কান্তি দে।,তার মতে যে কোনো বয়সের মানুষ এ রোগে আক্রান্ত হতে পারে। তবে অল্প ও মধ্যবয়সী নারীরা এ রোগে আক্রান্ত হবার প্রবণতা বেশি দেখা গেছে।,যদিও অনেক সময় বেশি বয়সের পুরুষদেরও এই রোগে আক্রান্ত হতে দেখা যায়। রোগটিতে আক্রান্ত হলে একজন ব্যক্তির এমনকি চিরুনি দিয়ে চুল আঁচরাতেও সমস্যা হতে পারে।,ছবির উৎস, Getty Images,মায়েস্থেনিয়ার লক্ষণ প্রকাশ পেলেই চিকিৎসকের পরামর্শ অনুযায়ী চলতে হবে।,চিকিৎসকদের মতে বাংলাদেশে এ রোগের চিকিৎসা ও ঔষধ সবই আছে। তবে লক্ষণ প্রকাশের সাথে সাথেই চিকিৎসা নিলে ঔষধ দিয়ে এটি মোকাবেলা যায়। রোগে আক্রান্ত হওয়ার প্রথম দিকেই ঔষধ সেবন করলে কার্যকর ফল পাওয়া যায়।,সাধারণত লক্ষণগুলো নিয়ে কেউ চিকিৎসকের কাছে এলেই তিনি পরীক্ষা করে দেখেন যে থাইমাস নামক বিশেষ একটি গ্লান্ডে কোনো টিউমার আছে কি না।,“ওই গ্লান্ডে কোনো টিউমার থাকলে সেটি আগে ফেলে দিতে হবে। না হলে টিউমারটা আরও ছড়িয়ে পড়ে বিপজ্জনক দিকে যেতে পারে। তাই শুরুতেই অপারেশন করে ওটা ফেলে দিতে হবে,” বলছিলেন সুভাষ কান্তি দে।,কিন্তু মায়েস্থেনিয়া গ্রাভিস রোগে আক্রান্তদের সবসময় একটি বিষয়ে সতর্ক থাকতে হয় যাতে করে শরীরে কোন ধরণের ইনফেকশন না হতে পারে।,কারণ একবার ইনফেকশন হলে তখন আবার কিছু নির্দিষ্ট দরকারি ঔষধ সেবন ছাড়া যায় না।,মি. দে বলছেন, অনেক সময় শ্বাসনালীতে ইনফেকশন হয় বা জীবন যাপনের ক্ষেত্রে খুব বেশি স্ট্রেসের কারণেও অনেক সময় ইনফেকশনে আক্রান্ত হওয়ার আশঙ্কা থাকে।,“ইনফেকশন হয়ে গেলে সেখান থেকে মায়েস্থেনিক ক্রাইসিস হয়ে যেতে পারে। তখন রোগীকে আইসিইউতে নিয়ে চিকিৎসা দিতে হয়। অনেক সময় প্লাজমা পেরেসিস বা শিরা পথে ইমিউনিগ্লোবিন দিতে হয়,” বিবিসি বাংলাকে বলছিলেন তিনি।,তবে সাধারণত যাদের মাইস্থেনিয়া গ্রাভিস আছে তাদের অনেক সময় স্টেরয়েড দিতে হয়। এতে কাজ না হলে ডিজিজ মডিফায়িং ড্রাগ দিলে তা রোগকে ভালোভাবে নিয়ন্ত্রণ করতে পারে।,অধ্যাপক সুভাষ কান্তি দে বলছেন লক্ষণ দেখা পাওয়া মাত্রই নিউরোলজিস্টের পরামর্শ নিয়ে নিয়মিত ঔষধ সেবন করতে হবে এবং এটি করলেই রোগটি থেকে মুক্ত থাকা যাবে।"
পিরিয়ডের ব্যথা নিয়ে কখন সতর্ক হওয়া প্রয়োজন?,"ছবির উৎস, Getty Images,পৃথিবীর বেশিরভাগ নারী প্রতিমাসে পিরিয়ড বা ঋতুস্রাবের সময় ব্যথা অনুভব করেন। ব্যথাটি সাধারণত তলপেটে খিঁচ ধরে থাকা ব্যথার মতো অনুভূত হয়। তলপেটের সাথে সাথে এটি পিঠ, উরু, পা এবং শরীরের অন্যান্য অংশেও ছড়িয়ে পড়তে পারে।,পিরিয়ড চলাকালীন প্রায় পুরো সময়টা জুড়েই এ ব্যথা থাকে। তবে অনেক সময় এ ব্যথার তীব্রতা অনেক বেশি বেড়ে যায় এবং এর কারণে খিঁচুনি পর্যন্ত হতে পারে।,এ সময় কেউ কেউ বমি বমি ভাব, ডায়রিয়া এবং মাথাব্যথায়ও ভুগতে পারেন।,তবে পিরিয়ডের ব্যথা বিভিন্ন নারীর ক্ষেত্রে বিভিন্ন রকম ও মাত্রায় হয়। আর সবার শরীরের একই জায়গায় ব্যথা হয় না এবং সবার ব্যথার তীব্রতাও একই রকম হয় না।,ইংল্যান্ডের অক্সফোর্ড বিশ্ববিদ্যালয়ের নারী ও প্রজণন স্বাস্থ্য বিষয়ক গবেষক ড. কেটি ভিনসেন্ট যিনি পিরিয়ডের ব্যথা নিয়ে গবেষণা করছেন।,তিনি বিবিসিকে বলেছেন, “৩০ থেকে ৫০ শতাংশ নারীর ঋতুস্রাব যন্ত্রণাদায়ক হয় এবং এর মধ্যে অনেকের যন্ত্রণা এতো বেশি হয় যে, তাদের দৈনন্দিন জীবনযাপন বাধাগ্রস্ত হয়।”,তিনি বলেন, পিরিয়ড চলাকালে যেসব শারীরিক উপসর্গ দেখা যায়, তার প্রতিটির জন্য ভিন্ন ভিন্ন কারণ রয়েছে।,যেমন তিনি ব্যাখ্যা করছেন, ""যখন একজন নারীর মাসিক হয়, তখন জরায়ু সংকুচিত হয় যাতে শরীরের ভেতর থেকে রক্ত বেরিয়ে আসতে পারে। আর যখন মাথা ঘোরার মতো অনুভূতি হয়, সেটি আসলে জমাটবাধা রক্তের নির্গমনের কারণে হয়।""”,এছাড়া অনেকের পিরিয়ড চলাকালীন সময়ে শরীরে প্রচণ্ড প্রদাহ হয়।,জরায়ু গঠনকারী টিস্যু থেকে এ সময় এক ধরণের রাসায়নিক পদার্থ নির্গত হয়, যার কারণে ব্যথা হয়।,সেই সাথে মানবশরীর প্রোস্টাগ্ল্যানডিনস নামে এক ধরণের পদার্থ উৎপাদন করে, ঋতুস্রাবের সময় যার উৎপাদন বেড়ে যায়।,প্রোস্টাগ্ল্যানডিনস হচ্ছে এক ধরণের চর্বিযুক্ত যৌগ যা কোষে উৎপন্ন হয় এবং দেহের বিভিন্ন কাজে এদের অংশগ্রহণ থাকে।,যেমন, পিরিয়ডের সময় এরা জরায়ুর পেশীকে সংকুচিত করে এবং প্রদাহ তৈরি করে, যার কারণে ব্যথা হয়।,ছবির উৎস, Getty Images,অনেক সময় অন্য কোন স্বাস্থ্যগত সমস্যা থাকার কারণে ঋতুস্রাবের সময় ব্যথা হতে পারে।,প্রোস্টাগ্ল্যানডিনস কোন হরমোন নয়, কিন্তু এদের কাজের ধরণের কারণে এরা হরমোনের মতোই আচরণ করে।,ড. ভিনসেন্ট বলেছেন, “মাসিকের সময় যে ব্যথা এবং ফোলাভাব তৈরি হয় তাতে যেসব বিষয় গুরুত্বপূর্ণ ভূমিকা রাখে তার মধ্যে প্রোস্টাগ্ল্যানডিনস একটি বলে আমরা বিশ্বাস করি।”,কিন্তু এই প্রদাহ এবং ব্যথার কাজটা আসলে কী?,ড. ভিনসেন্ট বলছেন, প্রদাহের অনেক ইতিবাচক কার্যক্রম আছে। কেউ যখন আহত হয়, তখন প্রদাহ একটি শারীরিক প্রক্রিয়া শুরু করে যা টিস্যুর পুনর্গঠনে সহায়তা করে।,""এবং টিস্যুর এই পুনর্গঠনের সময়টাতে সেটিকে যাতে সুরক্ষা দেয়া হয় তার বোধ আপনার মধ্যে তৈরি করে ক্ষতস্থানে ব্যথার মাধ্যমে।”,এটা একটা প্রয়োজনীয় প্রক্রিয়া যা দেহকে সেরে উঠতে বা পুনরুজ্জীবিত করতে সহায়তা করে।,তাই, ঋতুস্রাবের সময় সব ধরণের ব্যথার জন্য দায়ী হচ্ছে প্রোস্টাগ্ল্যানডিনস যা জরায়ুকে পরিপূর্ণভাবে সেরে উঠতে সহায়তা করে এবং মাসিকের সব তরল যাতে জরায়ু থেকে বের হয়ে যায় তা নিশ্চিত করে।,কিন্তু সমস্যা তখন হয় যখন এই ব্যথা বা প্রদাহ অতিমাত্রায় হয়।,যুক্তরাষ্ট্রের জাতীয় স্বাস্থ্য সংস্থা এনআইএইচ এর তথ্য যন্ত্রণাদায়ক পিরিয়ডের কয়েকটি সম্ভাব্য কারণ চিহ্নিত করেছে, যা নিম্নরূপ,ছবির উৎস, Getty Images,যেসব নারীরা ঋতুস্রাবের সময় ব্যথা অনুভব করেন তাদের অনেকে ব্যথানাশক বা প্রদাহনাশক ওষুধ খেয়ে কিছুটা আরাম অনুভব করতে পারেন।,কিন্তু অনেক সময় অন্য কোন স্বাস্থ্যগত সমস্যা থাকার কারণেও ঋতুস্রাবের সময় ব্যথা হতে পারে।,এদের মধ্যে একটি হচ্ছে জরায়ুতে টিউমার বা ইউটেরিন ফাইব্রয়েড, যা শুধু ফাইব্রয়েড নামেও পরিচিত। এগুলো থেকে ক্যান্সার হয় না।,এই ফাইব্রয়েড জরায়ুর ভেতরে বা এর চারপাশে হতে পারে এবং এর কারণে অতিরিক্ত রক্তক্ষরণ ও ব্যথা হতে পারে।,পেলভিক ইনফ্ল্যামাটরি ডিজিজ বা পিআইডি এর কারণেও ঋতুস্রাবের সময় ব্যথা হতে পারে। পিআইডি হচ্ছে জরায়ু, ডিম্বাশয় এবং ফ্যালোপিয়ান টিউব বা ডিম্বনালীতে ব্যাকটেরিয়ার সংক্রমণ।,সাধারণত যৌনমিলনের কারণে সংক্রমিত রোগের ব্যাকটেরিয়ার দ্বারা পিআইডি হয়, যেমন ক্ল্যামাইডিয়া ও গনোরিয়া। এছাড়া এ ধরণের রোগে আক্রান্ত কারো সাথে যৌনমিলনের কারণেও পিআইডি হতে পারে।,জন্মনিয়ন্ত্রণে ব্যবহৃত পদ্ধতি যেমন ইনট্রটেরিন ডিভাইসের কারণে ঋতুস্রাবের সময় ব্যথা হতে পারে। গর্ভধারণ নিয়ন্ত্রণের জন্য এই ডিভাইসটি জরায়ুতে প্রতিস্থাপন করা হয়।,কিন্তু চিকিৎসক এবং গবেষকেরা মনে করেন, তলপেটে ব্যথার সবচেয়ে বড় কারণ হচ্ছে এন্ডোমেট্রিওসিস।,অ্যান্ড্রু হর্ন স্কটল্যান্ডের ইউনিভার্সিটি অব এডিনবার্গের স্ত্রীরোগ ও প্রজনন বিজ্ঞানের অধ্যাপক, যিনি এন্ডোমেট্রিওসিসের কারণ নিয়ে গবেষণা করছেন।,তিনি বিবিসিকে বলেন, “এন্ডোমেট্রিওসিসকে আমরা বর্ণনা করি এভাবে যে, এন্ডোমেট্রিয়াম নামে জরায়ুর ভেতরের এক ধরণের টিস্যু যখন জরায়ুর বাইরে চলে আসে এবং অনাকাঙ্খিত স্থান যেমন পেলভিক, ডিম্বাশয়, মূত্রাশয় বা অন্ত্রে তাদের পাওয়া যায়।”,ছয় থেকে ১০ শতাংশ নারী এই রোগে আক্রান্ত হয়। তলপেটে ব্যথা ছাড়াও এই রোগের কারণে গর্ভধারণ ও গর্ভকালীন সময়ে জটিলতা দেখা দিতে পারে।,ছবির উৎস, Getty Images,তলপেটে ব্যথা ছাড়াও এই রোগের কারণে গর্ভধারণ ও গর্ভকালীন সময়ে জটিলতা দেখা দিতে পারে।,এন্ডোমেট্রিওসিসের প্রকৃত কারণ এখনো জানা যায়নি। কিন্তু যারা এতে আক্রান্ত হন তাদের জীবনে এর মারাত্মক প্রভাব পড়তে পারে।,“এন্ডোমেট্রিওসিসের পরিণতিকে আমাদের ছোট করে দেখার অবকাশ নেই। যারা এতে আক্রান্ত হন, তাদের জন্য এটা মারাত্মক একটি রোগ,” বলেন অ্যান্ড্রু হর্ন।,“কিন্তু এই রোগটির কারণে কেন ব্যথা অনুভব হয়, তা এখনো আমরা খুব একটা বুঝে উঠতে পারিনি।”,এই বিশেষজ্ঞ বলেন, এন্ডোমেট্রিওসিসে আক্রান্ত নারীদের বড় সমস্যা হচ্ছে এর চিকিৎসা সহজ নয়।,“এন্ডোমেট্রিওসিসের উপসর্গ প্রায়ই উপেক্ষা করা হয়, কারণ এগুলোকে ঋতুস্রাবের সময় স্বাভাবিক উপসর্গ হিসেবেই ধরে নেয়া হয়,” তিনি বলেন।,“আরেকটি বড় সমস্যার মধ্যে একটি হচ্ছে, এই রোগের উপসর্গ অন্য স্বাস্থ্য সমস্যার উপসর্গের সাথে মিলে যায়, যেমন পেটের অসুখ বা ইরিটেবল বাওয়েল সিস্টেম এবং মূত্রাশয়ের রোগ। এ কারণে এ রোগের চিকিৎসা সহজে করা যায় না।”,অধ্যাপক হর্ন বলেন, এই রোগের সাধারণ লক্ষণ হচ্ছে ঋতুস্রাবের সময় তলপেটে ব্যথা। তবে, মাসিকের বাইরেও মলত্যাগ, মূত্রত্যাগ বা যৌনমিলনেনর সময়ও এই ব্যথা দেখা দিতে পারে।,এছাড়া শুধু স্ক্যান বা রক্ত পরীক্ষার মাধ্যমে এন্ডোমেট্রিওসিস ধরা পড়ে না। শুধু ল্যাপারোস্কোপির মাধ্যমেই এই রোগ সনাক্ত করা যায়।,এটি ছোট একটি অস্ত্রোপচারের মতো যেখানে চিকিৎসক পেটে এন্ডোমেট্রিওসিস আছে কিনা তা সনাক্ত করতে তলপেটে ছোট একটি ছিদ্র তৈরি করে একটি পর্যবেক্ষক যন্ত্র বা ল্যাপারোস্কোপ প্রবেশ করান।,এন্ডোমেট্রিওসিসের কোন নিরাময় নেই।,চিকিৎসার মাধ্যমে এর উপসর্গ থেকে কিছুটা কমিয়ে আনা যায় মাত্র। এন্ডোমেট্রিয়াল গ্রোথ বা জরায়ুর ভেতরের বাড়তি টিস্যু অস্ত্রোপচারের মাধ্যমে অপসারণ করা হয়।,অনেক সময় হিসটেরেকটমির মাধ্যমে জরায়ু অপসারণ করা হয়। এছাড়া এর হরমোনজনিত একটি চিকিৎসাও আছে।,কিন্তু এন্ডোমেট্রিওসিস গবেষণার উদ্দেশ্য হচ্ছে এই রোগের একটি নিরাময় খুঁজে বের করা।,এর চিকিৎসায় ওষুধ বা কোন চিকিৎসা পদ্ধতি বের করা, যা এই রোগ প্রতিরোধে সাহায্য করবে এবং অনেক নারীকে ব্যথা থেকে মুক্তি দেবে।"
"ফেসবুক ছড়িয়ে পড়ার সঙ্গে মানসিক ক্ষতির সম্পর্ক নেই, বলছে অক্সফোর্ড বিশ্ববিদ্যালয়ের গবেষণা","ছবির উৎস, Getty Images,বিশ্বের ৭২টি দেশের প্রায় ১০ লাখ ফেসবুক ব্যবহারকারীর ওপর এই গবেষণা চালানো হয়েছে,অক্সফোর্ড বিশ্ববিদ্যালয়ের করা এক গবেষণা বলছে বিশ্বজুড়ে ছড়িয়ে পড়া ফেসবুকের কারণে মানসিক স্বাস্থ্যের ক্ষতি হচ্ছে এই ধারণার পক্ষে কোনো তথ্যপ্রমাণ পাওয়া যায়নি।,বিশ্বের ৭২টি দেশের প্রায় ১০ লাখ ফেসবুক ব্যবহারকারীর ওপর ২০০৮ সাল থেকে ২০১৯ সাল পর্যন্ত এই জরিপটি চালিয়েছে অক্সফোর্ড ইন্টারনেট ইন্সটিটিউট।,এই গবেষণার সাথে জড়িত ছিলেন এমন একজন অধ্যাপক এন্ড্রু সাবিলস্কি বলছেন সাধারণভাবে একটা বিশ্বাস প্রচলিত আছে যে ফেসবুক ক্ষতিকর, কিন্তু তাদের গবেষণার ফলাফল এই ধারণাকে ভেঙে দিয়েছে।,তিনি বলছেন বরং তারা দেখেছেন যে কোথাও কোথাও ফেসবুক হয়তো মানুষের মনের ওপর ইতিবাচক প্রভাব ফেলছে।,ঠিক কী কারণে ফেসবুক থেকে উপকার পাওয়া যাচ্ছে গবেষণায় সেবিষয়ে কিছু ব্যাখ্যা করা হয়নি। তবে দেখা গেছে এই সামাজিক মাধ্যমটির কারণে পুরুষ ও অল্পবয়সী ছেলেমেয়েরা একটু বেশিই আনন্দ পেয়ে থাকে।,এই গবেষণা প্রতিবেদনটি রয়্যাল সোসাইটি ওপেন সায়েন্স সাময়িকীতে প্রকাশিত হয়েছে।,গবেষণাটি এমন এক সময়ে প্রকাশিত হলো যখন যুক্তরাজ্যসহ বিভিন্ন দেশ সোশাল মিডিয়ার ক্ষতিকর দিক থেকে তাদের ব্যবহারকারীদের রক্ষা করার জন্য আইন প্রণয়নের কথা বিবেচনা করছে।,অক্সফোর্ড বিশ্ববিদ্যালয়ের গবেষণাটি হয়েছে শুধু ফেসবুকের ওপর। এই গবেষণায় মেটার অন্যান্য প্ল্যাটফর্ম যেমন ইনস্টাগ্রামের দিকে নজর দেওয়া হয়নি।,অধ্যাপক এন্ড্রু সাবিলস্কি বিবিসিকে বলেছেন, তাদের গবেষণায় যে প্রশ্নটির উত্তর খোঁজার চেষ্টা করেছে তা হচ্ছে: “যেহেতু দেশে দেশে ফেসবুক ব্যাপকভাবে ছড়িয়ে পড়ছে, তার ফলে সেসব দেশের জনগণের ভালো থাকার ওপর এর কেমন প্রভাব পড়ছে।”,ছবির উৎস, Getty Images,ফেসবুকের বিভিন্ন কনটেন্ট এর ব্যবহারকারীদের জন্য কী ধরনের ঝুঁকি তৈরি করছে এই গবেষণায় সেটা পরীক্ষা করে দেখা হয়নি।,তিনি বলেন: “সাধারণত মনে করা হয় যে মানসিকভাবে ভালো থাকার জন্য এটি খারাপ। কিন্তু আমরা যখন সব তথ্য একসাথে করলাম, সেসব তথ্য বিশ্লেষণ করা হলো, দেখা গেল বিষয়টা আসলে ঠিক এরকম নয়।”,এর আগেও তিনি কিশোর কিশোরীদের প্রযুক্তি ব্যবহার ও তাদের মানসিক স্বাস্থ্য সমস্যার ওপর গবেষণা চালিয়ে এই দুটোর মধ্যে খুব সামান্যই সংযোগ খুঁজে পেয়েছিলেন।,গবেষকরা বলছেন এবার ফেসবুকের ওপর যে গবেষণাটি চালানো হলো তাতে জাতীয় পর্যায়ে এই মাধ্যমটি ব্যবহারের কী প্রভাব পড়ছে সেটা দেখা হয়েছে, তবে বিশেষ কোনো একটি গ্রুপের ওপর কী প্রভাব পড়ছে সেটা খতিয়ে দেখা হয়নি।,উদাহরণ হিসেবে অধ্যাপক এন্ড্রু সাবিলস্কি বলছেন কারো কারো ওপর ইতিবাচক প্রভাব রাখলেও, ফেসবুক হয়তো ছোট্ট কোনো গ্রুপের ওপর নেতিবাচক প্রভাব ফেলছে যার ওপর এই গবেষণায় আলোকপাত করা হয়নি।,ফেসবুকের বিভিন্ন কনটেন্ট এর ব্যবহারকারীদের জন্য কী ধরনের ঝুঁকি তৈরি করছে সেটাও এই গবেষণায় পরীক্ষা করে দেখা হয়নি।,অধ্যাপক এন্ড্রু সাবিলস্কি বলেন, এসব দেখার জন্য আরো অনেক তথ্যের প্রয়োজন।,তিনি বলেন, “কখনও কখনও অল্প কিছু লোক হয়তো সোশাল মিডিয়ার ব্যাপারে উদ্বেগ প্রকাশ করছে, কিন্তু এবিষয়ে আমাদের কাছে আসলেই কোনো তথ্য নেই।”,এই গবেষণাটি করতে গিয়ে গবেষকরা ফেসবুক থেকে বিপুল পরিমাণ তথ্য সংগ্রহ করেছেন। তবে তারা স্বাধীনভাবেই এই কাজটি পরিচালনা করেছেন এবং এজন্য ফেসবুকের মালিক মেটা থেকে তাদেরকে কোনো অর্থ দেওয়া হয়নি।,গবেষকদের ফেসবুক যেসব তথ্য দিয়েছে তার মধ্যে রয়েছে প্রতিটি দেশে ব্যবহারকারীর সংখ্যা ২০০৮ থেকে ২০১৯ সাল পর্যন্ত কিভাবে বৃদ্ধি পেয়েছে। এই ব্যবহারকারীদের ১৩-৩৪ এবং ৩৫ বছরের বেশি বয়সী এই দুটো গ্রুপে ভাগ করা হয়েছে।,এসব তথ্য বিশ্লেষণ করে গবেষকরা দেখেছেন সোশাল মিডিয়ার ক্রমবর্ধমান ব্যবহারের কারণে মানসিক স্বাস্থ্যের ওপর নেতিবাচক প্রভাব পড়ার কোনো প্রমাণ তারা পাননি।,বাথ স্পা ইউনিভার্সিটির মনোবিজ্ঞান, বিজ্ঞান ও যোগাযোগ বিভাগের অধ্যাপক পিটার এচেলস এই গবেষণাকে আকর্ষণীয় বলে উল্লেখ করেছেন।,তবে তিনি বলেছেন, গবেষকরাও যেমন পরিষ্কার করে দিয়েছেন যে এখানে কারণ ও ফলাফল সম্পর্কে কিছু বলা হয়নি। তবে এটা থেকে বোঝা যায় যে প্রযুক্তি কোম্পানিগুলো এখন গবেষকদের জন্য তাদের দরজা উন্মুক্ত করে দিচ্ছে।"
জ্বিন তাড়ানোর ঝাড়-ফুঁকের নামে  আফ্রিকায় নারীদের যৌন নির্যাতন,"ঝাড়ফুঁকের পেশার আড়ালে নারীদের ওপর যৌন নির্যাতনের ঘটনা জানার জন্য বিবিসি ছদ্মবেশী সাংবাদিক দিয়ে অনুসন্ধান চালিয়েছে।,জ্বিন তাড়ানোর নামে ঝাড়-ফুঁক করিয়ে থাকে এমন কিছু পুরুষ আফ্রিকার কিছু দেশে  ""আধ্যাত্মিক কবিরাজ"" সেজে নারীদের ওপর যৌন অত্যাচার ও শোষণ চালাচ্ছে। বিবিসির আরবী বিভাগের এক তদন্তে  উঠে এসেছে এই গোপন জগতের বিস্তারিত।,আরব মুসলিম বিশ্বের কিছু দেশে  ""আধ্যাত্মিক চিকিৎসা"" নামে পরিচিত  একধরনের ঝাড়-ফুঁক বেশ জনপ্রিয়। এই 'কবিরাজ'দের কাছে যারা যান তাদের বেশির ভাগই নারী।,এই নারীরা বিশ্বাস করেন যে এধরনের ঝাড়-ফুঁকের মাধ্যমে খারাপ জ্বিনের অশুভ প্রভাব দূর করে  নানা সমস্যার সমাধান, রোগের চিকিৎসা ইত্যাদি করা সম্ভব।,আফ্রিকার দুটি দেশ মরক্কো ও সুদানে এধরনের ঝাড়-ফুঁক বিশেষভাবে জনপ্রিয়। এ দুটি দেশে এক বছরেরও বেশি সময় ধরে ৮৫ জন নারীর জবানবন্দী সংগ্রহ করেছে বিবিসি।,এই নারীরা মোট ৬৫ জন ""কবিরাজের"" নাম উল্লেখ করেছেন, এবং তাদের বিরুদ্ধে যৌন হয়রানি থেকে শুরু করে ধর্ষণ পর্যন্ত নানা অভিযোগ এনেছেন।,আমরা কয়েক মাস ধরে কথা বলেছি বিভিন্ন এনজিও, আদালত, আইনজীবী এবং অন্য নারীদের সাথে - যৌন অত্যাচারের গল্পগুলো সংগ্রহ করেছি, যাচাই করেছি।,এ ছাড়া আমাদের একজন ছদ্মবেশী রিপোর্টার তদন্তের স্বার্থে রোগী সেজে এরকম একজন কবিরাজের চিকিৎসা নিয়েছেন। তিনি বলেছেন, তার দেহে অশোভনভাবে হাত দেয়া হলে তিনি ওই স্থান ছেড়ে পালিয়ে যান।,সাওসান - যার স্বামীর সাথে সম্পর্ক ভালো করে দেবার জন্য সুদানের এক  কবিরাজ তাকে যৌন প্রস্তাব দিয়েছিল,কয়েক বছর আগের কথা। ক্যাসাব্লাংকার কাছে একটি ছোট শহরে এরকম একজন ঝাড়-ফুঁক বিশারদের কাছে চিকিৎসা নিতে গিয়েছিলেন দালাল নামে একজন নারী (এটি তার আসল নাম নয়)।,তার বয়স ছিল ২০-এর কোঠায় এবং তিনি বিষণ্ণতায় ভুগছিলেন।,তিনি বলছেন, সেই কবিরাজ তাকে জানান যে তার ওপর একজন ""প্রেমিক জ্বিনের আছর পড়েছে""  এবং এটাই তার বিষণ্ণতার কারণ।,একদিনের চিকিৎসার সময় - যখন তারা ছাড়া আর কেউই উপস্থিত  ছিল না -  তখন এই কবিরাজ তাকে একটি সুগন্ধি শুঁকতে দিলেন। তিনি বলেছিলেন - এটা  কস্তুরী বা মৃগনাভি, কিন্তু এখন দালাল বিশ্বাস করেন যে আসলে তা ছিল কোন মাদকদ্রব্য - কারণ শোঁকার পরই তিনি সংজ্ঞা হারিয়ে ফেলেছিলেন।,এর আগে দালালের কোন রকম যৌন অভিজ্ঞতা ছিল না।,তিনি বলছেন,  সেই দিন জ্ঞান ফিরে পাবার পর তিনি দেখতে পান তার অন্তর্বাস খুলে ফেলা হয়েছে, এবং বুঝতে পারলেন যে তাকে ধর্ষণ করা হয়েছে।,তখন তিনি সেই রাকি (আধ্যাত্মিক চিকিৎসক)-র উদ্দেশ্যে চিৎকার করতে লাগলেন, এবং জানতে চাইলেন যে তাকে কী করা হয়েছে।,""আমি বললাম, তোমার লজ্জা হওয়া উচিৎ, কেন তুমি আমার সাথে এমন করলে? সে বললো, ""আমি এটা করেছি যাতে জ্বিন তোমার দেহ ছেড়ে চলে যায়।"",দালাল বলছেন, এ ঘটনা তাকে গভীরভাবে লজ্জিত করে এবং তিনি নিশ্চিত ছিলেন যে এ জন্য সবাই তাকেই দোষ দেবে।,এ কারণে তিনি ঘটনাটির কথা কাউকে বলেননি।,এর কয়েক সপ্তাহ পর তিনি আবিষ্কার করলেন যে তিনি গর্ভবতী হয়ে পড়েছেন। এতে তিনি আতংকিত হয়ে পড়লেন, এবং আত্মহত্যা করার কথাও ভেবেছিলেন।,তিনি যখন ওই কবিরাজকে তার গর্ভাবস্থার কথা বললেন, তখন  তার জবাব ছিল, সেই জ্বিন নিশ্চয়ই তাকে গর্ভবতী করে দিয়ে গেছে।,দালাল বলছেন, এ অভিজ্ঞতার ফলে তিনি মানসিকভাবে এতটাই বিপর্যস্ত হয়ে পড়েন যে তার সন্তানের জন্ম হবার পর তিনি শিশুটির দিকে তাকাতে, তাকে ধরতে বা তাকে একটি নাম দিতেও অস্বীকার করেন। শেষ পর্যন্ত তিনি ওই শিশুটিকে অন্য কাউকে দত্তক নেবার জন্য দিয়ে দেন।,তার কথা, যদি তার পরিবার এ ঘটনার কথা জানতে পারে তাহলে তারা দালালকে মেরে ফেলবে।,আমরা যে নারীদের সাথে কথা বলেছি তার মধ্যে মাত্র অল্প কয়েকজন তাদের পরিবারকে বলেছেন - তাদের ওপর চালানো অত্যাচারের কথা। পুলিশকে বলার তো প্রশ্নই আসে না।,তারা বলেছেন, তাদের ভয় হলো যদি এই নির্যাতনের কথা তারা কাউকে বলেন তাহলে তাদেরকেই এ জন্য দোষ দেয়া হবে।,অন্য কয়েকজন বলেছেন, তারা উদ্বিগ্ন ছিলেন যে এসব ঘটনার কথা বলে দিলে জ্বিন হয়তো তাদের ওপর প্রতিশোধ নিতে পারে।,সাওসান নামে সুদানের একজন নারী বলেছেন, তার স্বামী অন্য এক নারীকে বিয়ে করেন এবং তার সাথে থাকার জন্য পারিবারিক বাড়ি ছেড়ে যান।  তখন নিজেকে পরিত্যক্ত ও নিঃস্ব ভেবে  সাওসান একজন কবিরাজের সাহায্য চান।,তিনি বলেন, তারা আশা ছিল যে কবিরাজ তার স্বামীকে কিছু একটা ওষুধ দেবে - যার ফলে তিনি সাওসানের সাথে ভালো আচরণ করবেন।,কিন্তু তাকে যে চিকিৎসার পরামর্শ দেয়া হলো - তার জন্য তিনি তৈরি ছিলেন না।,""কবিরাজ বললেন, তিনি তার সাথে যৌনমিলন করবেন এবং তাদের মিলিত দেহের রস দিয়ে একটি ওষুধ তৈরি করবেন - যা আমার স্বামীকে খাওয়াতে হবে।"",সাওসান বলছেন, ""পরামর্শ থেকেই বোঝা যাচ্ছিল যে তার মধ্যে কোন ভয়ডর ছিল না।,""তার আস্থা ছিল যে আমি পুলিশ, আদালত বা এমনকি আমার স্বামীর কাছেও এই ব্যক্তির কথা বলে দেবো না।"",সাওসান বলেন, তিনি তৎক্ষণাৎ ওই স্থান ত্যাগ করেন এবং আর কখনো সেখানে ফিরে যাননি। সেই কবিরাজের আচরণের বিরুদ্ধে কোন অভিযোগও দায়ের  করেননি।,শেখ ইব্রাহিম,সুদানে আমরা যে ৫০ জন নারীর সাথে কথা বলেছি তাদের মধ্যে তিনজনই বিশেষ একজন আধ্যাত্মিক নেতার কথা বলেেছন। তার নাম শেখ ইব্রাহিম।,একজন নারী - যার নাম আমরা প্রকাশ করছি না - বলেছেন, তাকে শেখ ইব্রাহিম যৌন মিলন করতে বাধ্য করেছেন।,আলাফ নামে আরেকজন নারী বলেনে, শেখ ইব্রাহিম তার সাথে যৌন মিলন করতে চাইলে তিনি তাকে ধাক্কা দিয়ে সরিয়ে দেন।,তিনি বলেন, তার নিজেকে ক্ষমতাহীন মনে হয়েছিল।,""শেখরা যে এসব বলে বা করে এটাই অনেক লোক মানে না। তারা এসব কথা বিশ্বাস করে না। আমি সাক্ষী কোথায় পাবো? ওই ঘরে আমি যে তার সামনে  ছিলাম তা তো আর কেউ দেখেনি।"",ফলে এ ব্যাপারে প্রমাণ সংগ্রহের জন্য আমাদের দলের সাথে কর্মরত একজন ছদ্মবেশী সাংবাদিক শেখ ইব্রাহিমের সাথে সাক্ষাৎ করতে রাজী হলেন। আমরা এই রিপোর্টারের নাম দিয়েছি রীম।  তিনি ""সন্তান হচ্ছে না এমন এক নারী"" হিসেবে পরিচয় দিয়ে শেখ ইব্রাহিমের কাছে গেলেন।,শেখ ইব্রাহিম বললেন, তিনি তার জন্য প্রার্থনা করবেন, এবং মাহায়া নামে এক বোতল উপশমকারী পানি তৈরি করে দিলেন - যা তাকে বাড়িতে গিয়ে খেতে হবে।,রীম বলছেন, এর পর তার খুব কাছ ঘেঁষে বসলেন শেখ ইব্রাহিম এবং রীমের পেটের ওপর  হাত রাখলেন। রীম যখন তার হাত সরাতে বললেন তখন তিনি তা না করে কাপড়ের ওপর দিয়ে হাতটাকে আরো নিচে যৌনাঙ্গের ওপর নিয়ে গেলেন।,রীম তখন দৌড়ে ঘর থেকে পালিয়ে গেলেন।,""সে আমাকে সত্যি ভয় পাইয়ে দিয়েছিল। তার  চেহারাতে এমন একটা ভাব ছিল যা উদ্বেগজনক"" - পরে আমাদের বলছিলেন তিনি।,রীমের কথায়, শেখ ইব্রাহিমের আচরণে বোঝা যাচ্ছিল যে এ ধরনের কাজ তার জন্য এটাই প্রথম নয়।,বিবিসি রীমের ব্যাপারে শেখ ইব্রাহিমেকে প্রশ্ন করেছে। তখন তিনি তার কাছে সাহায্য চাইতে আসা নারীদের ওপর যৌন হয়রানি বা আক্রমণ চালানোর কথা অস্বীকার করেন, এবং হঠাৎ করেই সাক্ষাৎকার শেষ করে দেন।,যে নারীরা এরকম ঝুঁকি ছাড়া আধ্যাত্মিক চিকিৎসা নিতে চান তাদের জন্য একটি বিকল্প পথ বাতলে দিচ্ছেন শেখা ফাতিমা।,তিনি থাকেন খার্তুমের কাছে এবং তিনি এমন একটি চিকিৎসা কেন্দ্র খুলেছেন যাতে শুরু নারীরাই আছেন।,গত ৩০ বছর ধরে এটি একটি বিরল কেন্দ্র হিসেবে কাজ করছে যেখানে নারীদের আধ্যাত্মিক সুশ্রূষা দিয়ে থাকেন নারীরাই।,বিবিসিকে এই কেন্দ্রে  প্রবেশের বিরল সুযোগ দেয়া হয়।  এখানে নারীরা তাদের পারিপার্শ্বিকতার ব্যাপারে সম্পূর্ণ অসচেতন হয়ে পড়তে দেখেছি। শেখা ফাতিমা বলছেন, অন্য কবিরাজরা  মেয়েদের  এ অবস্থার সুযোগ নিতে পারে  এমন সম্ভাবনা থাকে।,""অনেক নারী আমাদের বলেছেন, তারা বিশ্বাস করিিছলেন যে শেখ তাদের দেহ  স্পর্শ করে শয়তানকে তাদের ভেতর থেকে বের করে নিয়ে আসছেন। তারা  মনে করতেন যে এটা চিকিৎসারই অংশ"" - তিনি বলছেন, ""এই মেয়েদের কাছ থেকে এসব শুনলে হতবাক হতে হয়।"",আমরা আমাদের এ সব সাক্ষ্যপ্রমাণ নিয়ে মরক্কো ও সুদানের রাজনৈতিক কর্তৃপক্ষের কাছে গিয়েছি।,সুদানের ইসলামিক বিষয়ক মন্ত্রণালয়ের পরিবার ও সমাজ বিভাগের প্রধান ড. আলা আবু জেইদ প্রথমে এটা বিশ্বাস করতে চাননি যে এত বেশীসংখ্যক নারী আমাদের কাছে  নির্যাতনের অভিজ্ঞতা বলেছেন।,তবে তিনি স্বীকার করেন আধ্যাত্মিক চিকিৎসা বিষয়ে আইনকানুন না থাকায় বিশৃঙ্খলতা সৃষ্টি হচ্ছে। তার মতে, ""যেসব লোকের কোন কাজ নেই তারাই এ ভূমিকাকে পেশা হিসেবে ব্যবহার করছে।"",তিনি বলেন অতীতে তিনি এসব কর্মকান্ডকে নিয়ন্ত্রণে আনার সম্ভাবনা খতিয়ে দেখেছেন, কিন্তু দেশটির বর্তমান রাজনৈতিক অস্থিতিশীলতার জন্য এটি এখন অগ্রাধিকারের মধ্যে নেই।,মরক্কোর ইসলামিক অ্যাফেয়ার্স মন্ত্রী আহমেদ তৌফিক বলেন, তার ধারণা এ ব্যাপারে আলাদা করে আইন করার দরকার নেই।,""এসব বিষয়ে আইনগতভাবে হস্তক্ষেপ করা কঠিন। সমাধান হচ্ছে ধর্মীয় শিক্ষা ও তার প্রচার"" - বলেন তিনি।,আমাদের সাক্ষ্যপ্রমাণ পাওয়া সত্ত্বেও মরক্কো ও সুদানের কর্তৃপক্ষ এব্যাপারে ব্যবস্থা নিতে নারাজ।,সে কারণে দায়িত্ব এসে পড়ছে নারীদের ওপরই - যাতে তারা এই ঝাড়ফুঁকের পেশার পেছনে লুকিয়ে থাকা লোকদের বিরুদ্ধে সোচ্চার হন।"
হঠাৎ এক আবিষ্কারে খুলে গেছে ম্যালেরিয়া নির্মূলের সম্ভাবনা,"ছবির উৎস, জিএসকে,স্পেনের এক ল্যাবে ম্যালেরিয়া প্রতিরোধের গবেষণা চলছে,বিজ্ঞানীরা ব্যাকটেরিয়ার এমন একটি স্ট্রেইন বা ধরন খুঁজে পেয়েছেন -  যেটি মশা থেকে মানুষের শরীরে ম্যালেরিয়া জীবাণুর সংক্রমণ ঠেকাতে সক্ষম।,হঠাৎ করেই ব্যাকটেরিয়ার এই স্ট্রেইনটি তারা আবিষ্কার করেছেন।,ল্যাবরেটরিতে সংরক্ষিত এক ঝাঁক মশার ভেতর ম্যালেরিয়ার জীবাণু তৈরি কেন বন্ধ হয়ে গেল -  তার কারণ খুঁজতে গিয়ে ব্যাকটেরিয়ার এই ধরনটির সন্ধান পান বিজ্ঞানীদের একটি দল।,ঐ গবেষকরা এখন বলছেন, খুঁজে পাওয়া নতুন ধরণের এই ব্যাকটেরিয়া – যেটি স্বাভাবিক প্রাকৃতিক পরিবেশে বিরাজ করে - বিশ্বের অন্যতম প্রাচীন এই প্রাণঘাতী রোগের মোকাবেলায় নতুন একটি অস্ত্র হিসাবে ব্যবহার করা যেতে পারে।,এখনও বিশ্বে প্রতি বছর ম্যালেরিয়ায় ছয় লাখ লোক মারা যায়।,নতুন আবিষ্কৃত এই ব্যাকটেরিয়ার প্রয়োগে ম্যালেরিয়া প্রতিরোধের ট্রায়াল বা পরীক্ষা এরই মধ্যে শুরু হয়ে গেছে।,স্পেনে ওষুধ কোম্পানি জিএসকের পরিচালিত একটি গবেষণাগারে বিজ্ঞানীরা হঠাৎ করে আবিষ্কার করেন যে একটি ওষুধ তৈরির গবেষণার প্রয়োজনে আটকে রাখা এক ঝাঁক মশার শরীরে ম্যালেরিয়ার জীবাণু তৈরি হচ্ছেনা।,“আমরা দেখলাম মশার ঐ কলোনিতে সংক্রমণ (ম্যালেরিয়া জীবাণুর) কমতে শুরু করেছে, এবং বছরের শেষ নাগাদ দেখা গেল তাদের মধ্যে ম্যালেরিয়া জীবাণুর সংক্রমণ একদম শূন্যে পৌঁছে গেছে,” বলেন ড. জ্যানেট রডরিগস্‌ - যিনি জিএসকের ঐ ওষুধ তৈরির গবেষণায় নেতৃত্ব দিচ্ছিলেন।,বিজ্ঞানীদের ঐ দলটি ২০১৪ সালের তাদের পরীক্ষা-নিরীক্ষার স্যাম্পল বা নমুনা ডিপ-ফ্রিজে সংরক্ষণ করে রাখেন। এর দু'বছর পর সেই নমুনায় কি ঘটলো তা খুঁটিয়ে দেখেন।,এরপর আরো কিছু পরীক্ষা নিরীক্ষায় বিজ্ঞানীরা দেখনে নতুন খুঁজে পাওয়া ঐ ব্যাকটেরিয়া – যেটিতে তারা নাম দিয়েছেন টিসি-ওয়ান এবং যেটি স্বাভাবিক প্রাকৃতিক পরিবেশেই অবস্থান করছে - মশার অন্ত্রনালীতে ম্যালেরিয়ার জীবাণু তৈরির প্রক্রিয়া বন্ধ করে দিয়েছে।,“এটি (টিসি-ওয়ান ব্যাকটেরিয়া) কোনো মশার শরীরে ঢুকলে  মশার জীবনচক্রের পুরোটা সময় ধরেই সক্রিয় থাকছে,” বলেন ড. রডরিগস্‌।,“এবং আমরা প্রমাণ পেয়েছি যে ঐ ব্যাকটেরিয়াই ঐ মশাগুলোর দেহে সংক্রমণ কমানোর পেছনে কাজ করেছে।“,ছবির উৎস, GSK,বুরকিনা ফাসোতে চলছে নিরাপদে ব্যাকটেরিয়া প্রয়োগে ম্যালেরিয়া প্রতিরোধের ট্রায়াল,বিজ্ঞানবিষয়ক সাময়িকী সায়েন্সে প্রকাশিত নতুন তথ্যে দেখা যাচ্ছে নতুন আবিষ্কৃত এই ব্যাকটেরিয়াটি মশার দেহে ম্যালেরিয়া জীবাণুর পরিমাণ ৭৩ শতাংশ কমিয়ে দিতে সক্ষম।,এই ব্যাকটেরিয়াটি হারমেন নামের একটি মলিকিউল বা ক্ষুদ্র একটি অণু নি:সৃত করে যেটি মশার অন্ত্র-নালিতে ম্যালেরিয়ার জীবাণু তৈরির প্রক্রিয়া আটকে দেয়।,জিএসকের এই বিজ্ঞানী দল এবং যুক্তরাষ্ট্রের জন্স হপকিন্স বিশ্ববিদ্যালয়ের গবেষকরা তাদের যৌথ গবেষণায় দেখেছেন ব্যাকটেরিয়ার নি:সৃত হারমেন মুখের সাহায্যে – যদি এর সাথে চিনি মেশানো যায় – অথবা ত্বকের ভেতর দিয়ে মশার শরীরে ঢোকানো সম্ভব। মশা যেখানে বসে সেখানে এই হারমেন ছড়িয়ে রেখে এটি নিশ্চিত করা সম্ভব।,গবেষণাগারের বাইরে বাস্তব জগতে হারমেন প্রয়োগে নিরাপদে  এবং কার্যকরভাবে  ম্যালেরিয়া দমন কতটা সম্ভব হবে - তা নিয়ে এখন আফ্রিকার বুর্কিনা ফাসোতে ব্যাপক একটি ট্রায়াল বা পরীক্ষা চলছে।,আশা করা হচ্ছে বিজ্ঞানীরা ব্যাকটেরিয়া-ভিত্তিক নতুন একটি ওষুধ তৈরি করে খুব দ্রুত হয়তো বিশ্বের অন্যতম প্রাচীন এবং প্রাণঘাতী এই রোগের মোকাবেলায় নতুন একটি অস্ত্র হাজির করতে সক্ষম হবেন।,এখনও বিশ্বে বছরে ৬২০,০০০ মানুষ ম্যালেরিয়ায় মারা যায়, যাদের বিশাল একটি অংশ পাঁচ বছরের কম বয়সী শিশু।,ম্যালেরিয়ার টিকা এখন বাজারে এসেছে, কিন্তু ম্যালেরিয়া-উপদ্রুত আফ্রিকায় গণহারে তার প্রয়োগ এখনও একেবারেই প্রাথমিক স্তরে।,‘ম্যালেরিয়া নো মোর’ নামে একটি দাতা সংস্থার কর্মকর্তা গ্যারেথ জেনকিন্স বলেন নতুন এই আবিষ্কার সত্যিই আশাব্যঞ্জক।,“প্রতি মিনিটে একটি শিশু ম্যালেরিয়ায় মারা যাচ্ছে। ম্যালেরিয়ার প্রকোপ কমাতে হালে বেশ উল্লেখযোগ্য অগ্রগতি হয়েছে, কিন্তু এই সাফল্য এগিয়ে নিতে আমাদের হাতে সৃজনশীল নতুন নতুন অস্ত্র প্রয়োজন,” - বলেন তিনি।,“নতুন নতুন আবিষ্কার এবং সৃজনশীল গবেষণা অব্যাহত রাখা গেলে আমাদের জীবদ্দশাতেই ম্যালেরিয়ার হুমকি নির্মূল করা সম্ভব।“"
স্তন্যদান নিয়ে ৭টি ভুল ধারণা এবং যেসব বিষয় আপনার জানা উচিৎ,"ছবির উৎস, Getty Images,ব্রাজিলের রিও ডে জানেইরোর একটি হাসপাতালে বিশ্ব স্তন্যদান সপ্তাহের প্রচারাভিযানে অংশ নেয়া এক নারী,কর্মস্থলে যেন নারীরা তাদের শিশুসন্তানকে বুকের দুধ খাওয়াতে পারেন, সেজন্য আরও বেশি সহযোগিতার আহ্বান জানিয়েছে জাতিসংঘ। বুকের দুধ খাওয়ানোর হার যেন বাড়ানো যায়, সেজন্যে বার্ষিক প্রচারাভিযানের সময় জাতিসংঘ এই আহ্বান জানায়।,জাতিসংঘ বলছে, যেসব শিশুকে বুকের দুধ খাওয়ানো হয় না, এক বছর পূর্ণ হওয়ার আগেই তাদের মৃত্যুর আশংকা যারা কেবল বুকের দুধ খায় তাদের তুলনায় ১৪ গুন বেশি। জাতিসংঘ বেতন-সহ মাতৃ-কালীন ছুটি চালু, বুকের দুধ খাওয়ানোর জন্য কাজের মাঝে বিরতি, এবং কর্মস্থলে বুকের দুধ খাওয়াতে মায়েদের জন্য পৃথক কক্ষের ব্যবস্থা করার আহ্বান জানিয়েছে।,স্তন্যদান নিয়ে এখনো অনেক মিথ বা ভুল ধারণা চালু আছে, যা শুনে মায়েরা শিশুকে বুকের দুধ দেয়া থেকে বিরত থাকতে পারে। বুকের দুধ খাওয়ানো নিয়ে বহুল প্রচলিত কিছু ধারণা যে আসলে একদম ভুল, দুজন বিশেষজ্ঞ তা ব্যাখ্যা করেছেন আমাদের কাছে। এদের একজন ক্যাটরিওনা ওয়েইট, যিনি ব্রিটেনের ইউনিভার্সিটি অব লিভারপুলের ক্লিনিকাল ফার্মাকোলজি এন্ড গ্লোবাল হেলথের অধ্যাপক এবং উগান্ডার কাম্পালায় মেকরিয়ার ইউনিভার্সিটি কলেজ অব হেলথ সায়েন্সের ফেলো। অপরজন অ্যালেস্টেয়ার সাটক্লিফ, ইউনিভার্সিটি কলেজ লন্ডনের জেনারেল পিডিয়াট্রিক্সের অধ্যাপক।,প্রফেসর ওয়েইট: এর উত্তর দেয়া একটু কঠিন। বুকের দুধ খাওয়ানোর শুরুর দিকে কিছু অস্বস্তি হওয়া একেবারেই স্বাভাবিক, এবং এতে অভ্যস্ত হওয়ার আগে পর্যন্ত শুরুতে স্তনবৃন্তে কালশিটে পড়া কিংবা যন্ত্রণা হওয়া একদম স্বাভাবিক। কিন্তু বুকের দুধ খাওয়ানোর কারণে আসলে স্তনে ব্যথা বা যন্ত্রণা হয় না।  যদি কারও এমন  হয় তাহলে মনে করতে হবে স্তনবৃন্তে হয়তো কোন ইনফেকশন বা সংক্রমণ হয়েছে, অথবা এটি ঠিকভাবে শিশুর মুখে দেয়া হচ্ছে না। শুরুতে কিছুটা অস্বস্তি হলে সেটা একেবারেই স্বাভাবিক, এবং নতুন মায়েদের এই বিষয়টার সঙ্গে খাপ খাইয়ে নিতে হয়তো কিছুটা সময় লাগতে পারে। তবে কারও যদি বেশ ব্যথা বা যন্ত্রণা হয়, সেটি নিয়ে ডাক্তার, নার্স বা ধাত্রীর সঙ্গে কথা বলা উচিৎ।,ছবির উৎস, Getty Images,বুকের দুধ খাওয়ানের কারণে কারও স্তনে তীব্র ব্যথা হওয়া উচিৎ নয়,প্রফেসর সাটক্লিফ: স্তন্যদানে মায়েদের উৎসাহিত করে এমন যে কোন কিছুই আসলে মানুষের স্বাস্থ্যের জন্য নানা দিক দিয়ে উপকারী। মানুষের আচরণের ওপর কঠোর সময়সীমা বেঁধে দিয়ে কৃত্রিম বিধিনিষেধ আরোপ করার এই ব্যাপারটার কোন বৈজ্ঞানিক ভিত্তি নেই। তবে এটা ঠিক যে জন্মের পরপরই শিশুকে যদি মা স্তন্যদান শুরু করেন তার অনেক উপকারিতা আছে। সবচেয়ে উল্লেখযোগ্য হচ্ছে পুষ্টি। স্তন্যদান শুরু করার আরেকটা উপকারিতা হচ্ছে এটি ইউটেরাস বা জরায়ুর সংকোচন প্রক্রিয়া শুরু করতে সাহায্য করে।  আর এর ফলে সন্তান প্রসব পরবর্তীকালে জরায়ুতে যে রক্তক্ষরণ হয়, সেটি থামানো বা প্রতিরোধে সাহায্য করে। এছাড়া সন্তান প্রসবের পর প্রথম কয়েকদিন মায়ের শরীরে কোলোস্ট্রাম নামে প্রোটিন সমৃদ্ধ একটি পদার্থ তৈরি হয়। এটি খুবই সমৃদ্ধ একটি উপাদান যা স্তন্যদান প্রক্রিয়া শুরুতে অবদান রাখে।,ছবির উৎস, Getty Images,শিশুর জন্মের পরপরই তাকে বুকের দুধ দেয়ার উপকারিতা অনেক,প্রফেসর ওয়েইট: বিশ্বের যে কোন জায়গাতেই মায়েরা সাধারণত এই প্রশ্নটাই প্রথম করেন। তারা জানতে চান, ‘যে কোন ঔষধ কি আমার শিশুর জন্য নিরাপদ?’ কিন্তু বাস্তবতা হচ্ছে, অনেক ঔষধই আসলে খুবই কম মাত্রায় শিশুর কাছে পৌঁছায়। কোন ডাক্তার যদি বলে আপনাকে ঔষধ খেতে হবে, তখন তাকে এই প্রশ্ন জিজ্ঞেস করুন। কিন্তু এমন সম্ভাবনাই বেশি যে এই ঔষধ নিরাপদে আপনি গ্রহণ করতে পারেন। একজন শিশুর আসলে সবচেয়ে বেশি দরকার একজন সুস্থ-সবল মা। সংক্রমণ, ডিপ্রেশন বা সাধারণ ব্যথা-বেদনার জন্য সাধারণত যেসব ঔষধ খেতে হয়, সেগুলো খুব সম্ভবত নিরাপদ।,স্তন্যদান করলে যেসব ঔষধ গ্রহণ করা যাবে না, সেগুলোর সংখ্যা আসলে খুবই কম। সাধারণত ক্যান্সার বা এরকম কোন গুরুতর নির্দিষ্ট রোগের ঔষধ এগুলো। এছাড়া অন্য কিছু ঔষধ আছে যেগুলো ব্যবহারের আগে এর ঝুঁকি এবং উপকারিতা ভালোভাবে বিবেচনা করে দেখতে হয়। স্তন্য-দানকারী কোন মাকে যখন কোন ঔষধ খাওয়ার পরামর্শ দেয়া হয়, তখন তিনি যেন এই ঔষধের ব্যাপারে প্রশ্ন করতে পারেন, সেটা নিশ্চিত করতে হবে। দোকানে প্রেসক্রিপশন ছাড়াই কেনা যায় এমন কিছু ঔষধের বিষয়ে সতর্ক থাকতে হবে, যেমন ঠাণ্ডা বা ফ্লুর ঔষধ- কারণ এর মধ্যে এমন উপাদান থাকে যা বুকের দুধ কমিয়ে দিতে পারে। আর হার্বাল বা ভেষজ ঔষধের ব্যাপারে সতর্ক থাকা উচিৎ, কারণ আপনি আসলে জানেন না এর মধ্যে কী আছে। এসব ঔষধ কিন্তু ভালো করে পরীক্ষা করে দেখা হয়নি।,ছবির উৎস, Getty Images,স্তন্যদানকারী মায়েদের জন্য বেশিরভাগ ঔষধই নিরাপদ,প্রফেসর ওয়েইট: স্তন্যদানের সময় খাওয়া যাবে না এরকম কোন খাবার আসলে নেই। তবে আপনার বুকের দুধে ঠিক কী পুষ্টি উপাদান থাকবে, তা নির্ভর করে আপনি কী ধরণের খাবার খাচ্ছেন তার ওপর।,তবে কিছু কিছু খাবারের বেলায় মা হয়তো একটি প্যাটার্ন দেখতে পাবেন। যেমন আমার একটি সন্তানের বেলায় আমি খেয়াল করেছিলাম, যতবারই আমি কমলার মতো কোন টক ফলের জুস খাচ্ছি, আমার বাচ্চার মেজাজ খিটখিটে হয়ে উঠছে। আপনি কি খাবার খেলে আপনার সন্তান কিরকম আচরণ করছে সেরকম একটি প্যাটার্ন আপনি অনেক সময় খেয়াল করতে পারেন। কিন্তু আসলে এরকম কোন খাবার নেই যেটা আপনার সন্তানের জন্য ক্ষতিকর, বা যেটা আপনার পরিহার করা উচিৎ।,ছবির উৎস, Getty Images,প্রফেসর ওয়েইট বলছেন, স্তন্যদানকারী মা সব খাবারই খেতে পারবেন, কোন বিধিনিষেধ নেই,প্রফেসর ওয়েইট: এটা পুরোপুরি ঠিক নয়। তবে মায়ের স্তনে কী পরিমাণ দুধ তৈরি হবে সেটা নিয়ন্ত্রিত হয় চাহিদা এবং সরবরাহের ভিত্তিতে। নারীর দেহের গঠন আসলে এত চমৎকারভাবে তৈরি যে শিশুর জন্য এটি যথেষ্ট দুধ তৈরি করতে পারে। শিশু যখন স্তনবৃন্ত চুষতে থাকে, সেটি নারীর শরীরের হরমোনকে যতটুকু দুধ দরকার, ততটুকু দুধ তৈরি করতে সংকেত দেয়।  কাজেই একজন মা, তিনি একেবারেই একটি ছোট শিশু, বড় শিশু নাকি যমজ সন্তানকে দুধ খাওয়াচ্ছেন – তার শরীরে সেই অনুপাতে যথেষ্ট দুধ তৈরি হবে।,আর শিশুকে ফর্মুলা দুধ দেয়া শুরু করলে, নারীদেহে এই সংকেত এবং দুধ উৎপাদন চক্রে একটা ব্যাঘাত ঘটে। তখন নারীর শরীর যথেষ্ট সংকেত পায় না যে তার শিশুর আরও দুধ দরকার। কোন মায়ের বুকে যখন যথেষ্ট দুধ আসে না, এবং তিনি শিশুকে ফর্মুলা দুধ দিতে শুরু করেন, তাতে হয়তো একটা সাময়িক স্বস্তি পাওয়া যাবে, কিন্তু এর ফলে সমস্যাটা কিন্তু আরও গুরুতর রূপ নেবে।,আবার কোন নারীর যখন রাতে ঘুম হচ্ছে না, বা অসুস্থ, কিংবা ভীষণ ক্লান্ত, তখন তার সঙ্গী হয়তো শিশুকে কিছু ফর্মুলা দুধ দিচ্ছেন, যাতে করে শিশুর মা কিছুটা বিশ্রাম পান। কিন্তু এর মানে এই নয় যে এই নারী আবার স্তন্যদান শুরু করতে পারবেন না। কাজেই ফর্মুলা দুধ দিলে স্তন্যদান বন্ধ হয়ে যাবে এটা পুরোপুরি ঠিক নয়। তবে ফর্মুলা দুধ দিলে তা স্তন্যদানের ক্ষেত্রে খুব সহায়ক হয় না।,ছবির উৎস, Getty Images,শিশুকে ফর্মূলা দুধ খাওয়ালে অনেক সময় মায়ের বুকে দুধের সরবরাহে বিঘ্ন ঘটতে পারে,প্রফেসর সাটক্লিফ: না, এটাও একটা মিথ। কেবল যদি কোন নারীর এইচআইভি বা হেপাটাইটিস হয়, তখনই কেবল শিশুকে বুকের দুধ খাওয়ানো নিষেধ। কারণ বুকের দুধের মাধ্যমে এসব ভাইরাস শিশুর দেহে সংক্রমিত হতে পারে। এরকম ঘটনা আগে ঘটতে দেখা গেছে। মা যদি অসুস্থও থাকেন, বেশিরভাগ ক্ষেত্রেই তিনি সন্তানকে বুকের দুধ দিয়ে যেতে পারেন, কারণ মায়ের শরীরে এমন এন্টিবডি তৈরি হয়, যা সন্তানকেও সুরক্ষা দেয়। এরকম ঘটনা খুবই বিরল যে কোন মায়ের রোগ স্তন্যদানের মাধ্যমে তার শিশুর দেহে সংক্রমিত হয়েছে।,ছবির উৎস, Getty Images,বিশেষজ্ঞরা বলেন, মা অসুস্থ হলেও বেশিরভাগ ক্ষেত্রেই শিশুকে বুকের দুধ দেয়া অব্যাহত রাখতে পারেন,প্রফেসর ওয়েইট: বিশ্ব স্বাস্থ্য সংস্থার সুপারিশ হচ্ছে সন্তানকে ছয় মাস পর্যন্ত কেবল বুকের দুধই খাওয়ানো উচিৎ। এরপর ধীরে ধীরে অন্যান্য পুষ্টিকর খাবার দিলেও যতদিন ইচ্ছে বুকের দুধ দেয়া চালিয়ে যাওয়া উচিৎ। বুকের দুধ কখন বন্ধ করতে হবে তার কোন বাঁধা-ধরা সময় নেই। যুক্তরাজ্যের মতো উচ্চ আয়ের দেশগুলোতে বেশিরভাগ শিশুকেই এক হতে দুই বছর বয়সের মধ্যে বুকের দুধ দেয়া বন্ধ করে দেয়া হয়। কিন্তু নিম্ন আয়ের দেশগুলোতে, যেমন উগান্ডায় দুই হতে তিন বছর বয়স পর্যন্ত কিন্তু শিশুকে বুকের দুধ দেয়া হয়। তবে বিশ্ব স্বাস্থ্য সংস্থা যতটা সময় ধরে শিশুকে কেবল বুকের দুধ দেয়ার সুপারিশ করে, তত দীর্ঘ মাতৃ-কালীন ছুটি মায়েরা সাধারণত পান না, এটা সারা দুনিয়া জুড়েই একটা সমস্যা।"
ডেঙ্গু: বাংলাদেশে রোগের পরিসংখ্যান থেকে যা জানা যাচ্ছে,
ভারত বিশ্বব্যাপী চাল রপ্তানি বন্ধ করলে কী ঘটবে,"ছবির উৎস, AFP,ভারত বিশ্বের শীর্ষ চাল রপ্তানিকারক দেশ, বৈশ্বিক বাণিজ্যের প্রায় ৪০% ভারতের হাতে,গত ২০শে জুলাই দেশের ভেতরে চালের উর্ধ্বমূখী দাম সামাল দিতে ভারত সরকার বাসমতি ছাড়া আর সব ধরনের সাদা চালের রপ্তানি নিষিদ্ধ ঘোষণা করেছে।,এর পরেই মার্কিন যুক্তরাষ্ট্র এবং ক্যানাডার ইন্ডিয়ান মুদি দোকানগুলিতে আতঙ্কিত খদ্দেরদের চাল কেনা এবং দোকানের খালি হয়ে যাওয়া তাকের ছবি এবং ভিডিও প্রকাশিত হয়, যার ফলে চালের দাম আরও বেড়ে যায়।,ভারত বিশ্বের শীর্ষ চাল রপ্তানিকারক দেশ। বিশ্ব বাণিজ্যের প্রায় ৪০% চাল রপ্তানি হয় ভারত থেকে।,অন্যান্য শীর্ষ রপ্তানিকারক দেশের মধ্যে রয়েছে থাইল্যান্ড, ভিয়েতনাম, পাকিস্তান এবং যুক্তরাষ্ট্র।,চালের প্রধান ক্রেতাদের মধ্যে রয়েছে চীন, ফিলিপিন্স এবং নাইজেরিয়া। ইন্দোনেশিয়া এবং বাংলাদেশের মতো দেশগুলি ভারতের ""সুইং ক্রেতা,"" অভ্যন্তরীণ বাজারে সরবরাহের ঘাটতি দেখা দিলে এই দেশগুলো ভারত থেকে চাল সংগ্রহ করে।,ছবির উৎস, AFP,জুন মাসে ভারতের এক ধানের ক্ষেতে চারা রোপণ চলছে,আফ্রিকা মহাদেশে চালের ব্যবহার এখন বাড়ছে, সেই সাথে বাড়ছে চাহিদা। কিউবা এবং পানামার মতো দেশে চাল এখন খাদ্যের প্রধান উৎস।,গত বছর ভারত বিশ্বের ১৪০টি দেশে ২.২ কোটি মেট্রিক টন চাল রপ্তানি করেছে। এর মধ্যে ছয় লাখ টন ছিল অপেক্ষাকৃত সস্তা ইন্ডিকা সাদা চাল।,সেই ইন্ডিকা চালের রপ্তানি ভারত এখন বন্ধ করে দিয়েছে। গত বছর ভাঙ্গা চাল রপ্তানিতে নিষেধাজ্ঞা এবং বাসমতি নয় এমন চালের রপ্তানির ওপর ২০% শুল্ক আরোপের পর এবার এই ঘোষণা এলো।,জুলাই মাসে আরোপ করা রপ্তানি নিষেধাজ্ঞার ফলে বিশ্বব্যাপী চালের উর্ধ্বমূখী দাম নিয়ে যে উদ্বেগ তৈরি হবে এতে অবাক হওয়ার কিছু নেই।,আইএমএফের প্রধান অর্থনীতিবিদ পিয়ে-অলিভিয়ে গুগাঞ্চা মনে করেন ভারতের এই নিষেধাজ্ঞার ফলে চালের দাম এখন আরও বাড়বে।,জাতিসংঘের খাদ্য ও কৃষি সংস্থার (ফাও)-এ চালের আন্তর্জাতিক বাজার বিশ্লেষক শার্লি মুস্তাফা আমাকে বলছিলেন, এছাড়া ভারতের এই রপ্তানি নিষেধাজ্ঞার সময়টিও বিশেষভাবে অনুকূল না।,এর একটা কারণ, ২০২২ সালের শুরু থেকে বিশ্ব বাজারে চালের দাম ক্রমাগতভাবে বাড়ছে।,দ্বিতীয়ত, বাজারে নতুন ফসল উঠতে আরও প্রায় তিন মাস বাকি, ফলে সরবরাহ ব্যবস্থা এখনই চাপের মুখে রয়েছে।,দক্ষিণ এশিয়ায় প্রতিকূল আবহাওয়া - ভারতের অসময়ের বর্ষা এবং পাকিস্তানের বন্যা - চালের সরবরাহকে প্রভাবিত করেছে। সারের দাম বেড়ে যাওয়ায় বেড়েছে ধানের দাম।,মুদ্রা মানের অবমূল্যায়নের ফলে অনেক দেশে আমদানি খরচ বেড়েছে।,অন্যদিকে, মুদ্রাস্ফীতি উঁচু হারের ফলে বাণিজ্যে ঋণের ব্যয়ও বেড়েছে অনেকখানি।,ছবির উৎস, Getty Images,ভারতের রপ্তানি নিষেধাজ্ঞার পর ক্যানাডার এক মুদি দোকানে চাল কেনার সীমা আরোপ করা হয়েছে,""আমরা এমন এক পরিস্থিতির মুখোমুখি হয়েছি যেখানে আমদানিকারকরা চাপের মুখে পড়েছেন। দাম আরও বেড়ে গেলে এসব ক্রেতা সেই চাপ সামাল দিতে পারবেন কি না সেটাই এখন দেখার বিষয়,"" বলছিলেন মিসেস মুস্তাফা।,ভারতে এখন চালের মজুদ রয়েছে ৪.১ কোটি টন – যেটা প্রয়োজনীয় বাফারের চেয়ে  তিনগুণ বেশি।,ভারতের কৌশলগত রিজার্ভ এবং পাবলিক ডিস্ট্রিবিউশন সিস্টেম (পিডিএস) ব্যবস্থাপনার অংশ হিসেবে এই চাল মজুদ রয়েছে সরকারি গুদামে।,ভারতের ৭০ কোটিরও বেশি দরিদ্র জনগণকে এসব গুদাম থেকেই সস্তায় চাল সরবরাহ করা হয়।,কিন্তু গত এক বছর ধরে খাদ্য বাজারে মূল্যস্ফীতি নিয়ে ভারত জর্জরিত।,গত বছরের অক্টোবর থেকে ভারতের অভ্যন্তরীণ বাজারে চালের দাম ৩০%-এরও বেশি বেড়েছে। ফলে আগামী বছর সাধারণ নির্বাচনের আগে সরকারের ওপর রাজনৈতিক চাপ বেড়েছে।,এছাড়াও, আগামী কয়েক মাস ধরে রাজ্য-স্তরে বিভিন্ন নির্বাচন হবে। ফলে, জীবনযাত্রার ক্রমবর্ধমান ব্যয় সরকারের জন্য অতিরিক্ত চ্যালেঞ্জ তৈরি করছে।,""আমার ধারণা বাসমতি বাদে অন্য চাল রপ্তানি নিষিদ্ধ করার পদক্ষেপটি মূলত সতর্কতামূলক এবং আমার আশা এই পদক্ষেপ স্থায়ী হবে না,"" বলছিলেন ইন্টারন্যাশনাল ফুড পলিসি রিসার্চ ইন্সটিটিউট (ইফপ্রি)-এর জোসেফ গ্লবার।,ভারতের কৃষি নীতির একজন বিশেষজ্ঞ  দেবিন্দার শর্মা বলছেন, সরকার আসলে এক প্রত্যাশিত উৎপাদন ঘাটতিকে মোকাবেলা করার চেষ্টা করছে।,তিনি বলেন, চলতি বছরের শেষের দিকে এল নিনিও আবহাওয়ার কারণে ভারতের দক্ষিণাঞ্চলীয় ধান-উৎপাদনকারী রাজ্যগুলিতে এবার “শুষ্ক বৃষ্টি”র ঝুঁকি রয়েছে। (এই বৃষ্টি মাটিতে পৌঁছায় না, তার আগেই বাষ্পীভূত হয়ে যায়।),ছবির উৎস, Getty Images,আফ্রিকার অনেক দেশের আমদানির বাজারে ভারতের চাল ৮০% ছাড়িয়ে গেছে।,অনেকেই মনে করেন, ভারতের চাল রপ্তানি নিষেধাজ্ঞা তুলে নেয়া উচিত কারণ এটা বিশ্বব্যাপী খাদ্য নিরাপত্তার জন্য ক্ষতিকর।,ইফপ্রির হিসেব অনুযায়ী, আফ্রিকার অনেক দেশের আমদানির বাজারে ভারতের চাল ৮০% ছাড়িয়ে গেছে।,এশিয়ার শীর্ষ ভোক্তা দেশগুলিতে - বাংলাদেশ, ভুটান, কম্বোডিয়া, ইন্দোনেশিয়া, থাইল্যান্ড এবং শ্রীলঙ্কায় - ভাতের ব্যবহার সে দেশের মানুষের মোট দৈনিক ক্যালোরির দুই তৃতীয়াংশ।,শার্লি মুস্তাফা বলছিলেন, ""[ভারতের] এই নিষেধাজ্ঞা দুর্বল লোকদের ওপরই সবচেয়ে বড় আঘাত হানবে, কারণ তাদের আয়ের একটি বড় অংশকে খাবার কেনার জন্য ব্যয় করতে হবে।"",""জীবনযাত্রার ব্যয় বাড়তে থাকলে তাদের খাওয়ার পরিমাণ কমাতে হবে। পুষ্টির দিক থেকে তেমন ভাল নয় এমন সব বিকল্প খাবারের দিকে তারা ঝুঁকে পড়বেন। আবাসন এবং খাবারের মতো অন্যান্য মৌলিক চাহিদা মেটাতে তারা ব্যয় সঙ্কোচণে বাধ্য হবেন।"",এখানে বলে রাখা ভাল যে ভারতের এই নিষেধাজ্ঞার আওতায় খাদ্য নিরাপত্তার ভিত্তিতে কিছু দেশে সরকারিভাবে চাল রপ্তানির অনুমতি রয়েছে।,তবে খাদ্য রপ্তানির ওপর নিষেধাজ্ঞা আরোপ করা নতুন কোন ঘটনা না।,ইফপ্রির তথ্য অনুযায়ী, ইউক্রেনে রাশিয়ার আগ্রাসন শুরু হওয়ার পর খাদ্য রপ্তানির ওপর নিষেধাজ্ঞা আরোপকারী দেশের সংখ্যা তিন থেকে ১৬-তে গিয়ে দাঁড়িয়েছে।,এর মধ্যে ইন্দোনেশিয়া পাম তেল রপ্তানি নিষিদ্ধ করেছে। আর্জেন্টিনা গরুর মাংস রপ্তানি বন্ধ করেছে এবং তুরস্ক ও কিরঘিজস্তান দানাদার শস্যের রপ্তানি সীমিত করেছে।,ছবির উৎস, Getty Images,ভারতের চাল রপ্তানি নিষেধাজ্ঞায় ঝুঁকি তৈরি হবে আরও বেশি,কিন্তু বিশেষজ্ঞরা সতর্ক করছেন, ভারতের চাল রপ্তানি নিষেধাজ্ঞায় ঝুঁকি তৈরি হবে আরও বেশি।,এই নিষেধাজ্ঞা ""অবশ্যই বিশ্বব্যাপী সাদা চালের মূল্য বৃদ্ধির কারণ ঘটাবে"" এবং ""আফ্রিকার অনেক দেশের খাদ্য নিরাপত্তাও ওপর বিরূপ প্রভাব ফেলবে,"" সতর্ক করে জানালেন দিল্লি-ভিত্তিক গবেষণা প্রতিষ্ঠান ইন্ডিয়ান কাউন্সিল ফর রিসার্চ অন ইন্টারন্যাশনাল ইকোনমিক রিলেশনস-এর অশোক গুলাটি এবং রায়া দাস।,তাদের মতে, ""জি-২০ গ্লোবাল সাউথের দায়িত্বশীল নেতা"" হওয়ার স্বার্থে ভারতকে এ ধরনের আকস্মিক নিষেধাজ্ঞা এড়াতে হবে।,""কিন্তু এর চেয়েও বড় ক্ষতি যেটা হবে, তা হলো"" তারা বলছেন, ""চালের নির্ভরযোগ্য রপ্তানিকারক দেশ হিসেবে ভারতকে আর দেখা হবে না।“"
ডেঙ্গু: অগাস্ট হতে পারে 'পিক সিজন',"ছবির উৎস, Getty Images,হাসপাতালে চিকিৎসাধীন ডেঙ্গু রোগী,বাংলাদেশে ডেঙ্গু রোগের মৌসুম ধরা হয় মে থেকে সেপ্টেম্বর পর্যন্ত। কিন্তু সাম্প্রতিক বছরগুলোয় ডেঙ্গু সারা বছরব্যাপী হচ্ছে। এরমধ্যে আক্রান্তের গ্রাফ সবচেয়ে ওপরের দিকে থাকে জুলাই ও অগাস্ট মাসে।,স্বাস্থ্য অধিদপ্তরের হিসাব অনুযায়ী, চলতি বছরের জুনে যে-সংখ্যক মানুষ ডেঙ্গু রোগে আক্রান্ত হয়েছিল তার চেয়ে সাত গুণ বেশি আক্রান্ত হয়েছে জুলাইয়ে।,এখন প্রশ্ন হচ্ছে, অগাস্ট মাসে ডেঙ্গু পরিস্থিতি কেমন হতে পারে? বিশেষজ্ঞরা বলছেন, অগাস্টে বাংলাদেশে ডেঙ্গু পরিস্থিতি আরও খারাপ হতে পারে, এবং এ মাস হতে পারে চলতি বছরের ‘পিক সিজন’।,স্বাস্থ্য অধিদফতরের মুখপাত্র অধ্যাপক রোবেদ আমিন বিবিসিকে বলেছেন, অগাস্ট মাসে আক্রান্তের সংখ্যা বাড়তে থাকবে বলে তাদের অনুমান।,তিনি বলেন, “যত বৃষ্টিপাত হবে, গরম বেশি পড়বে, যত আর্দ্রতা বাড়বে যত বেশি অপরিকল্পিত নগরায়ন হবে, তত বেশি ডেঙ্গুবাহী এডিস মশার সংখ্যা বাড়তে থাকবে। এডিসের জন্য আমরা সারা বছর একটা অনুকূল পরিবেশ তৈরি করেছি।”,স্বাস্থ্য অধিদফতরের তথ্য বলছে, গত বছরের চেয়ে চলতি বছরে ডেঙ্গু আক্রান্ত এবং মৃত্যুর প্রকোপ কয়েকগুণ বেশি। এমন পরিস্থিতি সবশেষ দেখা গিয়েছিল ২০১৯ সালে।,চার বছর আগে হাসপাতালে চিকিৎসা নিতে আসা ডেঙ্গু রোগীর সংখ্যা ছিল এক লাখ এক হাজার ৩৫৪ জন এবং মৃত্যু হয়েছিল ১৭৯ জনের।,বাংলাদেশে ওই বছরই রেকর্ডসংখ্যক রোগী ডেঙ্গু আক্রান্ত হয়েছিল।,তবে দেশে সর্বোচ্চ সংখ্যক ডেঙ্গু রোগীর মৃত্যু হয়েছিল গত বছর অর্থাৎ ২০২২ সালে, মোট ৬১ হাজার রোগীর মধ্যে ২৮১ জন মানুষের মৃত্যু হয়।,এবারের পরিস্থিতি ২০১৯ সালের আক্রান্ত এবং ২০২২ সালের মৃত্যুর রেকর্ড ছাড়িয়ে যেতে পারে বলে আশঙ্কা করছেন চিকিৎসক এবং বিশেষজ্ঞরা।,স্বাস্থ্য অধিদফতরের তথ্য অনুযায়ী, চলতি বছর ৩০শে জুলাই পর্যন্ত ডেঙ্গুতে আক্রান্ত হয়েছে ৪৯ হাজার ১৩৮ জন। এ সময়ে মারা গেছেন ২৪৭ জন।,এরমধ্যে শুধু জুলাই মাসেই আক্রান্ত হয়েছে ৪১ হাজার ১৬০ জন, এবং মারা গেছেন ২০০ জন।,এর আগে ২০১৯ সালের জুলাই মাসে আক্রান্তের সংখ্যা ছিল ১৬ হাজার ২৫৩ জন এবং মৃত্যু হয়েছে ৪০ জনের। ওই বছর অগাস্ট মাসে আক্রান্তের সংখ্যা এক লাফে বেড়ে ৫২ হাজার ৬৩৬ জনে দাঁড়ায়। মারা যান ৯০ জন।,চলতি বছরের অগাস্টেও পরিস্থিতি বিরূপ আকার ধারণ করতে পারে বলে আশঙ্কা করছেন জনস্বাস্থ্য বিশেষজ্ঞরা।,এ বছরের শুরু থেকেই ডেঙ্গুর প্রাদুর্ভাব বেশি এবং এ পর্যন্ত  রেকর্ডসংখ্যক ডেঙ্গু জ্বরে আক্রান্ত রোগী শনাক্ত হয়েছে।,গত পাঁচ বছরে ডেঙ্গু রোগীর পরিসংখ্যান বিশ্লেষণ করলে দেখা যায়, ডেঙ্গুতে চলতি বছরের জুলাই পর্যন্ত যত মানুষ রোগী মারা গেছে, তা এর আগে কোনও বছরের প্রথম ছয় মাসে হয়নি।,এ বছর দেশের ৬৪টি জেলায় ডেঙ্গু ছড়িয়েছে। এর আগে কেবল ২০১৯ সালে সারাদেশে ডেঙ্গু আক্রান্ত রোগী পাওয়া গিয়েছিল।,জাহাঙ্গীরনগর বিশ্ববিদ্যালয়ের প্রাণিবিদ্যা বিভাগের অধ্যাপক কীটতত্ত্ববিদ অধ্যাপক ড. কবিরুল বাশার তার পরীক্ষাগারে এডিস মশার ঘনত্ব, ডেঙ্গু রোগীর সংখ্যা, তাপমাত্রা, আর্দ্রতা এবং বৃষ্টিপাত- এই কয়েকটি বিষয়কে কম্পিউটার সিমুলেশন মডেলের মাধ্যমে বিশ্লেষণ করেন।,সার্বিক পরিস্থিতি বিশ্লেষণ করে তিনি আশঙ্কা করছেন, বর্তমানের ডেঙ্গু পরিস্থিতি অগাস্ট মাসে আরও ভয়াবহ হবে এবং সেটাই হতে পারে 'পিক সিজন'।,কারণ হিসেবে তিনি বলছেন, ডেঙ্গুর ভাইরাস বহনকারী এডিস মশার ধরন ও বৈশিষ্ট্য বদলানোর কারণে এদের প্রকৃতিতে মানিয়ে নেয়ার ক্ষমতা এখন আগের চেয়ে অনেক বেড়েছে।,আগে যেখানে এই মশা শুধু দিনের বেলায় কামড়াত, এখন এটি দিনে রাতে দুই বেলায় কামড়ায়।,আগে যেখানে মশাটি স্বচ্ছ পানিতে বংশবিস্তার করতো, বর্তমানে ময়লা পানিতেও এর অস্তিত্ব পাওয়া গিয়েছে।,বাইরের কৃত্রিম আলোতে সক্রিয় থাকায় এই মশা লম্বা সময় ধরে ডেঙ্গু সংক্রমণ করে যেতে পারছে।,অধ্যাপক কবিরুল বাশার বলেন, “জলবায়ু পরিবর্তন, বর্ষা দেরিতে শুরু হওয়ায় ডেঙ্গু মৌসুম দীর্ঘায়িত হওয়ার আশঙ্কা রয়েছে। এছাড়া মশার বৈশিষ্ট্যে পরিবর্তনসহ মানুষের আচরণগত কারণে সবচেয়ে বেশি ডেঙ্গু বিস্তার লাভ করছে।”,ছবির উৎস, Getty Images,ডেঙ্গুর রক্ত পরীক্ষার জন্য নমুনা নেয়া হচ্ছে।,সরকারের রোগতত্ত্ব, রোগ নিয়ন্ত্রণ ও গবেষণা সংস্থা আইইডিসিআরের উপদেষ্টা মুশতাক হোসেন জানিয়েছেন, বৃষ্টির সাথে এডিস মশার প্রজনন বাড়ে।,""অগাস্টে বৃষ্টি সিজন থাকে পুরোপুরি, এ সময় এডিস মশা তার বংশ বিস্তারের জন্য সবচেয়ে উপযোগী পরিবেশ পায়। তাছাড়া বছরের এই সময়ে নির্মাণ কাজ বেড়ে যায়। পানির ব্যবহার বাড়ে। সেখানেও মশা বিস্তার লাভ করে।"",গত বছর বাংলাদেশে ডেঙ্গুর পিক সিজন ছিল অক্টোবর ও নভেম্বরে এবং এ বছরের জানুয়ারি পর্যন্ত রোগ শনাক্ত হয়েছে।,এমনটা আগে কখনও হয়নি। সেক্ষেত্রে অগাস্ট থেকে সামনের চার মাসই ডেঙ্গু বিস্তারের জন্য আশঙ্কার বলে শংকা প্রকাশ করেন তিনি।,এদিকে, অধ্যাপক কবিরুল বাশার বলছেন, “গত বছর ঢাকায় এডিস মশার ওপর জরিপ করে দেখা গিয়েছে ঢাকায় অপরিকল্পিত নগরায়নের ফলে কমিউনিটিতে মশার উপদ্রব প্রচুর বেড়েছে।,বিশেষ করে বহুতল ভবনগুলোয়, পার্কিংয়ে সারাবছর পানি থাকে, এছাড়া নির্মাণাধীন ভবন এবং বাসাবাড়িতে জমিয়ে রাখা ওয়াসার পানি, ওয়াসার চৌবাচ্চার লিকেজ থেকে জমা পানি এমন চারটি স্থানে এডিসের লার্ভা পাওয়া গিয়েছে।"",""এখানে বৃষ্টির কোন যোগসূত্র নেই। যে কারণে ডিসেম্বর, জানুযারীতেও ডেঙ্গু হল। এরপর আবার এপ্রিলে বৃষ্টি শুরু হলে মশা তার প্রচুর প্রজনন ক্ষেত্র পেল, ডিম পাড়ার জায়গা পেল। যার কারণে ডেঙ্গু রোগী বাড়ল।” তিনি বলেন।,ডেঙ্গু নিয়ন্ত্রণে এডিস মশার বিরুদ্ধে অবিলম্বে কোনও কর্মসূচি না নিলে আগামী দিনে ভয়াবহ বিপর্যয় আসতে পারে বলে তিনি আশঙ্কা করছেন।,ছবির উৎস, Getty Images,হাসপাতালে উপচে পড়া ভিড়।,মশা নিয়ন্ত্রণের পরিস্থিতি এখন আর সিটি কর্পোরেশনের একার আয়ত্তে নেই বলে মনে করেন কীটতত্ত্ববিদ কবিরুল বাশার।,এক্ষেত্রে মশার বিস্তার ঠেকাতে সিটি কর্পোরেশনের পাশাপাশি বাংলাদেশে ব্যক্তিগত পর্যায়ে এবং কমিউনিটি পর্যায়ে সচেতন হওয়ার পরামর্শ দিয়েছে স্বাস্থ্য অধিদফতর।,সেইসাথে সিটি কর্পোরেশনকে সারা বছর মশা নিধন অভিযান চালিয়ে যাওয়ার কথা জানান অধিদফতরের মুখপাত্র অধ্যাপক রোবেদ আমিন।,তিনি বলেন, “ডেঙ্গু সম্পূর্ণ নির্মূল করা যাবে না। কোন দেশ পারেনি। কিন্তু একে নিয়ন্ত্রণ করা সম্ভব যেটা সিটি কর্পোরেশন একা পারবে না।”,এক্ষেত্রে ব্যক্তি পর্যায়ে সচেতনতার ওপর বেশি জোর দিয়েছেন তিনি। বিশেষ করে তিনি প্রত্যেকটি বাসাবাড়ির ছাদে, আঙিনায় কিংবা অন্য কোনো খানে যাতে এডিস মশা জন্মাতে না পারে, সেদিকে খেয়াল রাখতে বলেছেন।,গত ১৮ই জুন থেকে ২৭শে জুন পর্যন্ত ঢাকার দুই সিটি কর্পোরেশনের ৯৮টি ওয়ার্ডে এক জরিপ পরিচালনা করে স্বাস্থ্য অধিদফতর। সেখানে ঢাকা উত্তর ও দক্ষিণ সিটি কর্পোরেশনের অধীনে ৫৫টি ওয়ার্ড ডেঙ্গুর উচ্চ ঝুঁকিতে রয়েছে বলে জানানো হয়।,ডিএনসিসির ৪০টি ওয়ার্ড ও ডিএসসিসির ৫৮টি ওয়ার্ডের ৩,১৪৯টি বাড়িতে জরিপ চালিয়ে সেখানকার ৫৪৯টি বাড়িতে এডিসের লার্ভা পাওয়া যায়।,ছবির উৎস, Getty Images,এমন অবস্থায় বিশেষজ্ঞরা বলছেন, ডেঙ্গুর বিস্তার ঠেকাতে, এই মুহূর্তে ডেঙ্গুর হটস্পটগুলোতে এডিস মশা দূর করতে ফগিং ব্যবহার করা গুরুত্বপূর্ণ৷,ডেঙ্গু রোগীদের ঠিকানা বের করে, ওই ব্যক্তির বাড়ির আশেপাশে ফগিং করে উড়ন্ত মশাগুলোকে মেরে ফেলার পরামর্শ দেয়া হয়েছে। কারণ এই উড়ন্ত মশাগুলো যতদিন বেঁচে থাকবে ততদিন জ্যামিতিক হারে ডেঙ্গু ছড়াবে।,উল্লেখ্য, বাংলাদেশে প্রথম ডেঙ্গু সংক্রমণ দেখা গিয়েছিল ১৯৬৪ সালে ঢাকায়। পরে ২০০০ সালে সাড়ে পাঁচ হাজার ডেঙ্গু আক্রান্ত রোগী হাসপাতালে ভর্তি হয়, মৃত্যু হয় ৯৩ জনের।,ওই বছর সরকার দেশে প্রথম ডেঙ্গুকে রোগতত্ত্বের জায়গায় গুরুত্ব দেয়া হয় বলে স্বাস্থ্য অধিদপ্তর এবং রোগতত্ত্ব, রোগ নিয়ন্ত্রণ ও গবেষণা ইন্সটিটিউটের থেকে জানা গিয়েছে।,সে হিসেবে গত ২৩ বছরে (২০২৩ সালের জুলাই পর্যন্ত) বাংলাদেশে তিন লাখের বেশি ডেঙ্গু রোগী হাসপাতালে ভর্তি হয়েছিল। এর মধ্যে মারা গেছেন ১০৫০ জনের মতো রোগী।"
২০২৩ সালে বসবাসের জন্য বিশ্বের সেরা যেসব শহর,"ছবির উৎস, Getty Images,বিশ্বজুড়ে কোভিড বিধিনিষেধ উঠে যাওয়ার পর সংস্কৃতি এবং পরিবেশের সূচকও উন্নত হয়েছে,করোনা মহামারির স্থবিরতার পরে বিশ্বের অনেক শহরে জীবনযাত্রার মান আবার উন্নত হতে শুরু করেছে।,ইকোনমিস্ট ইন্টেলিজেন্স ইউনিটের বার্ষিক গ্লোবাল লিভেবিলিটি ইনডেক্স অনুযায়ী,  অনেক শহরে সামগ্রিক জীবনযাত্রার মান গত ১৫ বছরের তুলনায় সর্বোচ্চ পর্যায়ে পৌঁছেছে।,আর্থ-সামাজিক স্থিতিশীলতা, স্বাস্থ্যসেবা ব্যবস্থা, সংস্কৃতি ও পরিবেশ, শিক্ষা এবং অবকাঠামোসহ নানা বিষয়কে সূচক ধরে ইকোনমিস্ট ইন্টেলিজেন্স ইউনিট প্রতি বছর ১৭৩টি শহরের তালিকা তৈরি করে।,বিশ্বব্যাপী জীবনযাত্রার ব্যয় নিয়ে ক্রমবর্ধমান উদ্বেগ এবং কিয়েভের মতো শহরগুলিতে ক্রমাগত সংঘাতে নাগরিক অস্থিরতার মুখে সামগ্রিকভাবে স্থিতিশীলতার স্কোর অনেকখানিই কমে গেছে।,কিন্তু এরপরও মূলত এশিয়া, মধ্যপ্রাচ্য এবং আফ্রিকায় স্বাস্থ্যসেবা এবং শিক্ষার ক্ষেত্রে অগ্রগতি হয়েছে।,বিশ্বজুড়ে কোভিড বিধিনিষেধ উঠে যাওয়ার পর সংস্কৃতি এবং পরিবেশের সূচকও উন্নত হয়েছে। কারণ, আবার নানা ধরনের ইভেন্টের আয়োজন শুরু হয়েছে।,যদিও উপাত্ত দিয়ে এসব শহর কতখানি বাসযোগ্য তার একটা ছবি তুলে ধরা যায়, কিন্তু এসব শহরে যারা দিনের পর দিন বসবাস করছেন তারাই ভাল বলতে পারবেন কেন শহরগুলো তাদের এত পছন্দের।,চলতি বছরের সেরা ১০টি শহরের মধ্যে আমরা কয়েকটি শহরের বাসিন্দাদের সাথে কথা বলেছি। জানার চেষ্টা করেছি কেন তারা ঐ শহরগুলিকে বেছে নিয়েছেন।,ছবির উৎস, Getty Images,স্থিতিশীলতা, স্বাস্থ্যসেবা ব্যবস্থা, শিক্ষা আর অবকাঠোমো খাতে সর্বোচ্চ স্কোর নিয়ে ভিয়েনা এবছরও তার শীর্ষস্থান ধরে রেখেছে,বাসযোগ্যতার সূচকে এক নম্বর স্থান পাওয়া অস্ট্রিয়ার রাজধানীর জন্য মোটেই নতুন কোন ঘটনা না। শুধুমাত্র ২০২১ সালে কোভিড মহামারিতে এই শহরের যাদুঘর এবং রেস্তোরাঁগুলি বন্ধ থাকায় স্বল্প সময়ের জন্য ভিয়েনার অবস্থান নীচে নেমে গিয়েছিল।,স্থিতিশীলতা, স্বাস্থ্যসেবা, শিক্ষা এবং অবকাঠামোতে নিখুঁত স্কোর - সব মিলিয়ে ভিয়েনার আকর্ষণ সেরা, বলছেন এর বাসিন্দারা।,""এখানে আপনি আপনার জীবনের বৃত্তটি সম্পন্ন করতে পারবেন,"" ব্যাখ্যা করছিলেন ম্যানুয়েলা ফিলিপ্পো।,তিনি দুটি মিশেলিন-স্টার পাওয়া রেস্তোরাঁ কনস্ট্যান্টিন ফিলিপ্পো এবং এর কাছাকাছি ওয়াইন বারের ম্যানেজার।,তার বিখ্যাত শেফ স্বামীর সাথে মিলে তিনি এই দুটি প্রতিষ্ঠান পরিচালনা করেন।,ভিয়েনার সংরক্ষিত ঐতিহাসিক নিদর্শন, নির্ভরযোগ্য গণ-পরিবহন ব্যবস্থা, শিশুদের লালনপালনের সাশ্রয়ী ব্যয় এবং শহরের ক্যাফে, থিয়েটার ও এমনকি ওয়াইনারিগুলির সাথে সহজ যোগাযোগ – এসব নিয়ে ভিয়েনা সারা জীবনের জন্য থাকার মতো একটি জায়গা, বলছিলেন তিনি।,সেরা ১০ বাসযোগ্য শহর:,""কখনও কখনও আমরা যখন খুব বেশি কাজ করি এবং দীর্ঘ সময়ের মধ্যে অন্য কোথাও যেতে পারি না, তখনও কিন্তু আমার বেশি কিছু টের পাইনা। কারণ আমরা এই শহরের সীমানার মধ্যেই আমাদের সব চাহিদা মেটাতে পারি,"" বলছিলেন ম্যানুয়েলা ফিলিপ্পো।,হোটেল ডাস টিগ্রার বিক্রয় ও বিপণন বিভাগের ম্যানেজার রিচার্ড ভসে’র মতে, শুধুমাত্র সমৃদ্ধ সাংস্কৃতিক ইতিহাস আর নানা ধরনের অনুষ্ঠানের জন্যই ভিয়েনার বাসযোগ্যতা অনেক বেড়েছে।,""ভিয়েনায় শোনব্রুন প্যালেস, হফবার্গ এবং ভিয়েনা সিটি হলসহ অনেকগুলো ঐতিহাসিক ভবন রয়েছে,"" তিনি বলেন। ""শহরটি তার সঙ্গীত ঐতিহ্যের জন্যও সুপরিচিত। মোৎসার্ট, বেঠোভেন এবং স্ট্রসের মতো বিখ্যাত সুরকাররা এই শহরে বসবাস এবং কাজ করেছেন।"",মি. ভস বলছেন, অসংখ্য জাদুঘর, থিয়েটার এবং অপেরা হাউসের মাধ্যমে ভিয়েনার বাসিন্দারা সহজেই এই সাংস্কৃতিক ঐতিহ্যের সাথে যোগাযোগ রাখতে পারেন।,এছাড়াও তিনি ভিনার স্নিটজল এবং জাকার্টর্টের মতো ঐতিহ্যবাহী খাবার চেখে দেখা এবং তাজা খাবার ও রান্নার স্থানীয় বিশেষত্ব উপভোগ করতে নাশমার্কটের মতো বিভিন্ন মার্কেটপ্লেস ঘুরে দেখার পরামর্শ দেন।,ছবির উৎস, Getty Images,সংস্কৃতি এবং পরিবেশে সর্বোচ্চ স্কোর নিয়ে মেলবোর্নের অবস্থান এবার তৃতীয়,স্বাস্থ্যসেবা ব্যবস্থার ওপর প্রচণ্ড চাপ এবং মহামারির সময় দীর্ঘদিন ধরে লকডাউন থাকার ফলে মেলবোর্ন এবং সিডনি - দুটি শহরের স্কোর একসময় নীচে নেমে গিয়েছিল। কিন্তু এখন তারা আবার শীর্ষ ১০-তালিকায় ফিরে এসেছে। (শহর দুটির র‌্যাঙ্কিং যথাক্রমে তৃতীয় এবং চতুর্থ)।,বিশেষ করে মেলবোর্ন শহর সারা দেশের সংস্কৃতি এবং পরিবেশ সূচকে সর্বোচ্চ স্কোর করেছে। এটি এমন বৈশিষ্ট্য যার জন্য শহরটির বাসিন্দারা খুবই গর্ব করেন।,""মেলবোর্নে রয়েছে খাবারদাবারের অবিশ্বাস্য সুব্যবস্থা, শিল্পকলা, নানা ধরনের ইভেন্ট এবং অ্যাট্রাকশন। সেইসাথে রয়েছে অস্ট্রেলিয়ান ফর্মুলা ওয়ান গ্রাঁ প্রি এবং অস্ট্রেলিয়ান ওপেনের মতো আন্তর্জাতিক খেলা,"" বলছেন জেন মোরেল।,প্রতিবন্ধকতার বিষয়ে তিনি একজন আন্দোলনকারী এবং কেয়ার সলিউশন নামে এক প্রতিষ্ঠানের প্রধান নির্বাহী।,মিজ মোরেল আরও জানান, মেলবোর্নে চলাফেরা করা বেশ সহজ, পুরো শহরে রয়েছে ট্রাম চলাচল ব্যবস্থা, যাতে ওঠা-নামা করা খুব সহজ।,আর সামান্য একটা পথ গাড়ি চালিয়ে গেলেই রয়েছে মেলবোর্নের বিশ্ববিখ্যাত সমুদ্র সৈকত এবং ওয়াইন প্রস্তুতকারী আঙ্গুরের বাগান।,ব্লগার কিমি কনর মূলত এসেছেন ক্যালিফোর্নিয়া থেকে।,তিনি বলছেন, ""অত্যাশ্চর্য সৌন্দর্য, সমুদ্র সৈকত এবং অনেকগুলো আইকনিক বিল্ডিং থাকার কারণে সিডনির মতো শহরগুলি এমনিতেই সুন্দর। মেলবোর্ন শহরে তেমন কোনও ল্যান্ডমার্ক নেই, কিন্তু এটি হচ্ছে সংস্কৃতির শহর; এবং এটা বুঝতে হলে আপনাকে একটু গভীরে যেতে হবে।"",""মেলবোর্নে জীবনের স্পন্দন আবিষ্কার করতে হলে আপনাকে গলির মধ্যে ছোট্ট একটি কফি-শপে যেতে হবে, যেখানে সেরা স্বাদের কফি পরিবেশন করা হয়। শহরের বিভিন্ন জায়গায় বিশেষায়িত রেস্তোরাঁগুলিতে খাবারের স্বাদ পরখ করে দেখতে হবে এবং গোপন দরোজার আড়ালে লুকিয়ে থাকা ককটেল বারগুলি খুঁজে বের করতে হবে।"",কিমি কনর মনে করেন, সিডনির তুলনায় মেলবোর্নের লোকেরা অনেক বেশি অতিথিপরায়ণ। জেন মোরেল শহরের বাসিন্দাদের এই ইতিবাচক মনোভাবকে একটি কারণ হিসাবে উল্লেখ করেছেন যা শহরের জীবনযাত্রার মানকে বাড়িয়ে দিয়েছে।,""মেলবার্নিয়ানরা খুবই সহজ এবং বন্ধুত্বপূর্ণ,"" বলছিলেন মিজ মোরেল। ""এমন কিছু নেই এবং এমন কেউ নেই যার চাহিদা এই দারুণ শহরটি পূরণ করে না।"",ছবির উৎস, Getty Images,সৈকত, পাহাড় এবং বনের কাছাকাছি থাকার জন্য ভ্যাঙ্কুভারকে শহরের বাসিন্দাদের এত পছন্দ,(ক্যালগারি এবং টরন্টোসহ) তিনটি ক্যানাডিয়ান শহর এবছর বাসযোগ্যতার তালিকায় শীর্ষ ১০-এ জায়গা করে নিয়েছে।,কিন্তু উন্নত সংস্কৃতি এবং পরিবেশের স্কোরের কারণে ভ্যাঙ্কুভার সর্বোচ্চ (পাঁচ নম্বরে) স্থান পেয়েছে। এ দুটি এমন বৈশিষ্ট্য যার কারণে ভ্যাঙ্কুভারের প্রতি শহরটির বাসিন্দাদের রয়েছে অনেক ভালবাসা।,""ভ্যাঙ্কুভার থেকে অরণ্য, সমুদ্র এবং আকাশে যাওয়া খুবই সহজ,"" বলছিলেন টনি হো। তিনি ঐ শহরের একটি ছোটখাটো ব্যবসা প্রতিষ্ঠানের মালিক।,""আমাদের গণ-পরিবহনে চড়ে কিংবা বাস, বাইক, ট্রেন এবং নৌকা ব্যবহার করে আপনি একই দিনে নয়নাভিরাম ইংলিশ বে থেকে শুরু করে গ্রাউস মাউন্টেনে শহরের সর্বোচ্চ পয়েন্টে যেতে পারবেন।"",ভ্যাঙ্কুভারের বৈচিত্র্যময় সব খাবারও মি. হো’র খুব পছন্দ, যা শহরটির বহু-সংস্কৃতির প্রতিফলন।,ইথিওপিয়ান ইনজেরা শুরু করে থেকে তিব্বতি মোমো পর্যন্ত সবই আপনি খুঁজে পাবেন এখানে। ""ভ্যাঙ্কুভারের খাদ্য সংস্কৃতি এবং সেগুলি ভাগ করে নেয়ার লোক দিন দিন বাড়ছে।"",ছোট এক সন্তানের বাবা হিসেবে মি. হো শহরের কেন্দ্রস্থল থেকে ২০ মিনিটেরও কম দূরত্বের মধ্যে অসংখ্য পার্ক এবং সমুদ্র সৈকতের প্রশংসা করেন। ""এটি এমন কিছু যা আমি চাই আমার বাচ্চা তার বাকি জীবন ধরে উপভোগ করবে,"" বলছেন তিনি।,সহজ অভিবাসন নীতির সুবাদে নানা দেশের ব্যবসায়ীরাও এখন ভ্যাঙ্কুভারের প্রতি আকৃষ্ট হচ্ছেন।,""ক্রোয়েশিয়া থেকে আসা একজন উদ্যোক্তা ও অভিবাসী হিসাবে আমি এমন একটি শহর খুঁজছিলাম যেখানে একদিকে যেমন ব্যবসায়িক বৃদ্ধিকে উৎসাহিত করা হবে, অন্যদিকে শহরটি হবে প্রাণবন্ত এবং থাকবে বিদেশিদের গ্রহণ করার মানসিকতা,"" বলছিলেন মোবাইল প্ল্যাটফর্ম রকেটপ্ল্যানের মালিক জো টলজম্যান।,""ব্যবসা করার জন্য ভ্যাঙ্কুভারের লোকেরা খুব ভাল। ব্যবসার প্রতিটি পদক্ষেপে আপনি কারও না কারও সাহায্য পাবেন এবং নানা ধরনের পরিষেবা নিতে পারবেন।“,ব্যবসা বাণিজ্যের বাইরে, প্রাকৃতিক দৃশ্য আপনাকে প্রয়োজনীয় বিশ্রাম দেবে। ""যখন আমার বিরতির প্রয়োজন হয় তখন একদিকে দেখা যায় সমুদ্র আর রাস্তার ওপারে দেখা যায় পাহাড়,"" মি. টলজম্যান যোগ করলেন।,ছবির উৎস, Getty Images,স্থানীয় বাসিন্দারা বলছেন, জীপনযাপনের জন্য ওসাকা বেশ সাশ্রয়ী এবং অন্যান্য বড় শহরের তুলনায় অনেক বেশি নিরাপদ,বাসযোগ্যতার তালিকায় ১০তম অবস্থানে হলেও, শীর্ষ দশে পৌঁছানো এশিয়ার একমাত্র শহর ওসাকা কিন্তু স্থিতিশীলতা, স্বাস্থ্যসেবা এবং শিক্ষার সূচকে নিখুঁত ১০০ স্কোর করেছে।,বিশ্বজুড়ে জীবনযাত্রার ব্যয় অনেক পরিবারের আয়ের ওপর চাপ সৃষ্টি করছে, কিন্তু জীবনযাত্রার নিচু ব্যয় ওসাকার বাসিন্দাদের জন্য একটি বিশাল প্লাস।,""জাপান এবং বিশ্বের অন্যান্য শহরগুলির তুলনায় ওসাকার বাড়িভাড়া তেমন ব্যয়বহুল না,"" বলেছিলেন একজন বাসিন্দা শার্লি ঝাং, যিনি মূলত এসেছেন ভ্যাঙ্কুভার থেকে।,""পানি, বিদ্যুৎ, ইন্টারনেট এবং অন্যান্য রক্ষণাবেক্ষণ ফিসহ আমার বাড়ি ভাড়া ক্যানাডিয়ান ডলারের হিসেবে মাস প্রতি প্রায় ৭০০ ডলার। অ্যাপার্টমেন্টটি ছোট হলেও এটি নতুন এবং বেশ পরিষ্কার পরিচ্ছন্ন। আপনি যদি ভ্যাঙ্কুভারে একই রকম একটি ফ্ল্যাট ভাড়া নিতেন, তাহলে খরচ পড়তো মাসে অন্তত ১২০০ ডলার।"",হোটেল রেস্তোরাঁয় সস্তায় খাবারও ওসাকার বাসিন্দাদের জন্য বিশেষ আকর্ষণীয়। শহরের বাসিন্দা জেমস হিলস বলেন, ""আমি ব্রিটেন থেকে এসেছি যেখানে ঘরের বাইরে খেতে গেলে পকেট থেকে অনেকগুলো টাকা বেরিয়ে যায়। সেই তুলনায় ওসাকার মানসম্পন্ন রেস্তোরাঁগুলিতে আশ্চর্যজনক বাজেট-বান্ধব দামে খাবার পরিবেশন করা হয়,"" বলছেন তিনি।,""[ওসাকায়] আপনি প্রায় প্রতিদিনই রেস্টুরেন্টের সুস্বাদু খাবার খেতে পারবেন।"",একই মাপের অন্য শহরগুলির তুলনায় ওসাকার বাসিন্দা অনেক বেশি নিরাপদ বোধ করেন। ""মাঝরাতে পায়ে হেঁটে একা বাড়িতে ফিরতে আমার মোটেও ভয় করে না,"" মিজ ঝাং বলেছিলেন। যদি চোখের আড়ালও হয়, তবুও তার ব্যাগ কিংবা পার্স চুরি যাওয়া নিয়ে কখনই তার কোন রকম দুশ্চিন্তা হয় না।,ওসাকার গণ-পরিবহন ব্যবস্থা বেশ নির্ভরযোগ্য। ওসাকা ট্যুরিজম ব্যুরোর মার্কেটিং বিশেষজ্ঞ জোনাথন লুকাস বলেন, ""শহর এবং আশেপাশের এলাকায় রয়েছে রেল যোগাযোগের একটি বিস্তৃত নেটওয়ার্ক।"",""শহর থেকে দিনে দিনে বাইরে যাওয়া সহজ এবং কিয়োটো, নারা ও কোবের মতো শহরগুলি ঘুরে দেখা যায়।"",ছবির উৎস, Getty Images,সেরা ১০টি শহরের মধ্যে সংস্কৃতি ও পরিবেশ বিষয়ে অকল্যান্ডকে সর্বোচ্চ স্কোর দেয়া হয়েছে,ওসাকার সাথে তালিকায় যৌথভাবে রয়েছে অকল্যান্ড। গত বছর থেকে শহরটি ২৫টিরও বেশি ধাপ পেরিয়েছে।,শিক্ষা খাতে নিখুঁত স্কোরের পাশাপাশি, অন্যান্য শীর্ষ ১০টি শহরের মধ্যে সংস্কৃতি এবং পরিবেশের ক্ষেত্রে অকল্যান্ড সর্বোচ্চ স্কোর করেছে। শহরটির বাসিন্দারাও একই কথা বলেন।,""অকল্যান্ডে যারা থাকেন তাদের বেশিরভাগই মাত্র ২০ মিনিট গাড়ি চালিয়ে একটি সুন্দর নির্জন সমুদ্র সৈকতে চলে যেতে পারবেন,” বলছিলেন শহরের একজন বাসিন্দা মেগান লরেন্স। তিনি মাই মোমেন্টস অ্যান্ড মেমোরিস শিরোনামে ব্লগ লেখেন।,""আমাদের দোরগোড়ায় রয়েছে একটি অত্যাশ্চর্য জলজ বিশ্ব, এবং এটি উপভোগ করার জন্য রয়েছে অনেক সুব্যবস্থা। একইভাবে শহরটির চারপাশে রয়েছে দেশীয় গাছের জঙ্গল, যেখানে হারিয়ে গেলে মনেই থাকবে না যে আপনি কোনও শহরের কাছাকাছি আছেন।"",নিউজিল্যান্ডের বৃহত্তম শহর হিসাবে অকল্যান্ডের বাসিন্দারা অনেক বিশ্বমানের ইভেন্ট উপভোগ করেন। এর মধ্যে রয়েছে চলমান ২০২৩ ফিফা নারী বিশ্বকাপ ফুটবল।,অকল্যান্ডের বাসিন্দা এবং একটি ট্র্যাভেল কোম্পানির কর্মী গ্রেগ ম্যারেট বলেন, ""সেরা সব কনসার্ট, শো এবং খেলাধুলার ইভেন্ট আমরা আমাদের দোরগোড়ায় দেখতে পাই।,""আগামী সপ্তাহে আমি অকল্যান্ড মিউজিয়ামে ‘ফারাওদের সময় মিশর’ নামের একটি শো দেখতে যাচ্ছি।"",অকল্যান্ডের বিখ্যাত বন্দরের সৌন্দর্যের উপরও তিনি জোর দেন, যেখানে নোঙ্গর করে রয়েছে বহু ইয়ট এবং পালের নৌকা। এজন্য অকল্যান্ডকে ""দ্য সিটি অফ সেইলস"" নামে ডাকা হয়।,একই সাথে, যারা প্রথমবারের অকল্যান্ডে যাবেন তাদের তিনি শহরটির সামুদ্রিক ইতিহাস এবং নিউজিল্যান্ডের ইতিহাস সম্পর্কে জানতে অকল্যান্ড ম্যারিটাইম মিউজিয়াম ঘুরে দেখার পরামর্শ দেন।,অপেক্ষাকৃত তরুণ এবং সাংস্কৃতিক-ভাবে বৈচিত্র্যময় একটি দেশ হিসেবে নিউজিল্যান্ড সারা বিশ্ব থেকে আসা খাবারের সাথে মানিয়ে নিয়েছে। তাই রেস্তোরাঁ এবং সুপারমার্কেটগুলিতে  রয়েছে অনেক ধরনের অফার, বলছিলেন মিজ লরেন্স।,কিন্তু যা সত্যিই অকল্যান্ডকে বাসযোগ্য করে তুলেছে তা হলো মানুষের বন্ধুত্ব।,""অধিকাংশ কিউইরা দয়ালু মানুষ, তারা অন্যকে সাহায্য করতে চান এবং আপনার সাথে পথে দেখা হলে তারা হাসিমুখে আপনাকে হ্যালো বলবেন,"" বলছিলেন তিনি। ""আমি পছন্দ করি তাদের দিলখোলা হাসি এবং কতটা খোলামেলাভাবে তারা অন্যকে হ্যালো বলেন।"""
বাংলাদেশে ডেঙ্গুর টিকা দেয়ার সিদ্ধান্ত কখন হবে,"ছবির উৎস, Getty Images,জুন মাসের তুলনায় এ বছরের জুলাই মাসে সাতগুণ ডেঙ্গু রোগী বেড়েছে,ডেঙ্গুর টিকা নিয়ে বিশ্বের বিভিন্ন দেশে যে পরীক্ষা-নিরীক্ষা চলছে, সেখানে কার্যকর ফলাফল পাওয়া গেলে এবং বিশ্ব স্বাস্থ্য সংস্থার অনুমোদন পেলেই বাংলাদেশে এ নিয়ে সিদ্ধান্ত নেয়া হবে বলে জানিয়েছে স্বাস্থ্য বিভাগ।,স্বাস্থ্য অধিদপ্তরের একজন পরিচালক ডা. শাহাদাত হোসেন নিয়মিত সংবাদ ব্রিফিংয়ে এই তথ্য জানিয়েছেন।,একজন সাংবাদিকের প্রশ্নের জবাবে তিনি বলেন, ‘’এই বিষয়টি সরকারের বিবেচনাধীন রয়েছে। আপনারা জানেন, একটি নির্দিষ্ট প্রক্রিয়ার মধ্য দিয়ে কিছু দেশে এটি অনুমোদন পেয়েছে। সেই দেশগুলোর অভিজ্ঞতার আলোকে, আমরা সাধারণত যখন ডব্লিউএইচও যখন অনুমোদন দেয়, তারপরে আমরা শুরু করি। কিন্তু এখন পর্যন্ত ডেঙ্গুর টিকার কার্যকারিতা নিয়ে নানা মহলে বিভিন্ন ধরনের আলোচনা চলছে।‘’,‘’সেই হিসাবে এটা যদি সত্যিকার অর্থে আমাদের দেশের জন্য কার্যকরী হয়, সেই বিষয়টা মন্ত্রণালয় এবং স্বাস্থ্য অধিদপ্তরের বিবেচনাধীন আছে। ডব্লিউএইচও (বিশ্ব স্বাস্থ্য সংস্থা) সঙ্গে  এ বিষয়ে আমাদের যোগাযোগ আছে।‘’,যুক্তরাষ্ট্রে গতবছর সানোফি এবং লুই পাস্তুর ইন্সটিটিউট মিলে ডেংভাক্সিয়া নামের একটি টিকার অনুমোদন দেয়া হয়। ফিলিপিন্স, পুয়ের্তো রিকো কয়েকটি দেশে এই টিকার প্রয়োগ করা।,কিন্তু যুক্তরাষ্ট্রের সেন্টার ফর ডিজিজ কন্ট্রোল (সিডিসি) পরামর্শ দিয়েছে, নয় থেকে ১৬ বছর বয়সীদের মধ্যে যারা এর আগে ডেঙ্গুতে আক্রান্ত হয়েছে, শুধুমাত্র তাদের এই টিকা দেয়া যাবে। এর বেশি বয়সীদের ক্ষেত্রে এই টিকার কার্যকারিতা প্রমাণিত হয়নি। তবে সিঙ্গাপুরে এই টিকাটি ১২ থেকে ৪৫ বছর বয়সীদের জন্য অনুমোদন দেয়া হয়েছে।,ছবির উৎস, Getty Images,ঢাকার একটি সরকারি হাসপাতালের চিত্র, শয্যার চেয়ে ডেঙ্গু রোগী বেশি হওয়ায় অনেককে মেঝেতে থেকে চিকিৎসা নিতে হচ্ছে,জনস্বাস্থ্য বিশেষজ্ঞ ডা. লেলিন চৌধুরী বলছেন, এই টিকার সমস্যা হলো, যাদের আগে ডেঙ্গু হয়নি, তাদের এটি দেয়া হলে ব্যাপক পার্শ্বপ্রতিক্রিয়া দেখা গেছে। তাই পরবর্তীতে ফিলিপিন্স এবং মালয়েশিয়ায় এটি নিষিদ্ধ করা হয়।,গত বছরের শেষ দিকে জাপানের তাকিদা কোম্পানি একটি ডেঙ্গুর টিকা আবিষ্কার করেছে, যার নাম কিউডেঙ্গা। চার বছরের পর থেকে সবাইকে এই টিকা দেয়া যেতে পারে।,বিশ্ব স্বাস্থ্য সংস্থার তথ্য অনুযায়ী, এখন পর্যন্ত শুধুমাত্র ডেংভাক্সিয়া টিকা অনুমোদন পেয়েছে। ডেঙ্গু রোগ প্রতিরোধে অন্য পাঁচটি টিকা এখন পরীক্ষামূলক পর্যায়ে রয়েছে। তাদের মধ্যে তৃতীয় পর্যায়ে রয়েছে জাপানের তাকিদা কোম্পানির কিউডেঙ্গা আর ব্রাজিলের ইন্সটিটিউট বুটানটান আর যুক্তরাষ্ট্রের ন্যাশনাল ইন্সটিটিউট অব হেলথের যৌথ উদ্যোগের টিকা বুটানটান-ডিভি।,তৃতীয় পর্যায়ের পরীক্ষায় বিভিন্ন দেশে অনেক মানুষকে টিকা দিয়ে কার্যকারিতা পরীক্ষা করে দেখা হয়। সেখানে সফলতা আসলে এবং নিরাপদ বলে প্রমাণিত হলে সেসব টিকার অনুমোদন দেয়া হয়ে থাকে।,বর্তমানে ব্রাজিল, ইন্দোনেশিয়াসহ প্রায় ১১টি দেশে এসব টিকার তৃতীয় পর্যায়ের পরীক্ষা চালানো হচ্ছে।,ডা. লেলিন চৌধুরী বলছেন, কিউডেঙ্গা টিকাটি ডেঙ্গুর চার ধরনের সংক্রমণের বিরুদ্ধে কার্যকর বলে দেখা গেছে। ইন্দোনেশিয়ায় এটা ব্যাপক ভিত্তিতে দেয়া শুরু হয়েছে। সেখানে এটির দুই ডোজের খরচ পড়ে ৮০ ডলার।,ডা. লেলিন চৌধুরী বলছেন, ‘’আমার পরামর্শ হচ্ছে, টিকার ব্যাপারে ইন্দোনেশিয়ার অভিজ্ঞতা আমাদের গভীরভাবে পর্যবেক্ষণ করা উচিত। যদি দেখা যায় যে, এটা ভালো ফল দিচ্ছে, পার্শ্ব প্রতিক্রিয়া নেই এবং কম দামে পাওয়া যায়, তাহলে আগামী মৌসুম থেকে আমরা এই টিকা দেয়ার কথা ভাবতে পারি।‘’,বাংলাদেশের স্বাস্থ্য বিভাগ জানিয়েছে, জুন মাসের তুলনায় শুধুমাত্র জুলাই মাসে সাতগুণ বেশি মানুষ ডেঙ্গু আক্রান্ত হয়ে হাসপাতালে ভর্তি রয়েছে।,গত ২৪ ঘণ্টায় ঢাকা মহানগরে আক্রান্ত হয়েছে ১,১৪৩ জন এবং ঢাকার বাইরে আক্রান্ত হয়েছে ১,০৫৯ জন। সব মিলিয়ে আক্রান্ত হয়েছে ২,২০২ জন। এই সময়ে মৃত্যু হয়েছে ১০ জনের।,বিশেষজ্ঞরা জুলাই মাসের শুরুর দিকেই সতর্ক করে দিয়েছেন যে, বাংলাদেশে ডেঙ্গু পরিস্থিতি মহামারীর দিকে চলে যাচ্ছে।,বাংলাদেশি হাসপাতালগুলোয় এখনো প্রতিদিনই অসংখ্য রোগী ডেঙ্গু আক্রান্ত হয়ে ভর্তি হচ্ছেন। অনেক হাসপাতালে শয্যা না থাকায় রোগী ফিরিয়ে দেয়ার ঘটনাও ঘটছে।,একজন ডেঙ্গু রোগীর স্বজন মনোয়ার হোসেন সাংবাদিকদের বলেছেন, ‘’আমার ভাইকে প্রথমে নিয়ে গেছি মুগদা হাসপাতালে, সেখানে নাকি সিট নেই বলে ভর্তি করেনি। পরে ঢাকা মেডিকেলে নিয়ে আসছি। এর মধ্যেই বাবার অবস্থা অনেকখানি খারাপ হয়ে গেছে।‘’,তবে চিকিৎসকরা বলছেন, হাসপাতালে ধারন ক্ষমতার তুলনায় রোগী এখন অনেক বেশি। তাই বাধ্য হয়ে কম অসুস্থ রোগীদের তারা বাড়িতে চিকিৎসা নেয়ার পরামর্শ দিচ্ছেন।,ঢাকার একটি সরকারি হাসপাতালের নাম প্রকাশে অনিচ্ছুক চিকিৎসক বিবিসি বাংলাকে বলেছেন, ‘’প্রতিদিন অনেক রোগী আসছে। কিন্তু এতো রোগীকে দেয়ার মতো শয্যা তো আমাদের এখানে নেই। তাই অনেককে আমরা বাড়িতে বসে চিকিৎসা নিতে বলছি। তবে গুরুতর রোগীদের জন্য যেভাবেই হোক একটা ব্যবস্থা করা হচ্ছে।‘’,এই মুহূর্তে বাংলাদেশের হাসপাতালগুলোয় ৮ হাজার ৯৬১ জন রোগী ভর্তি রয়েছে বলে স্বাস্থ্য বিভাগ জানিয়েছে।,সরকারি-বেসরকারি যেসব হাসপাতাল থেকে স্বাস্থ্য বিভাগ তথ্য সংগ্রহ করে থাকে, শুধুমাত্র সেই তথ্যের ভিত্তিতে এই হিসাব করা হয়েছে।,যদিও স্বাস্থ্য বিশেষজ্ঞদের আশঙ্কা, বাড়িতে থেকে যারা চিকিৎসা নিচ্ছেন অথবা যেসব হাসপাতাল-ক্লিনিকের তথ্য স্বাস্থ্য বিভাগের আসছে না, সেসব তথ্য বিবেচনায় নিলে এই সংখ্যা আরও কয়েকগুণ বেশি হবে।,কিন্তু কেন জুলাই মাসে ডেঙ্গু রোগীর সংখ্যা এতো বেশি?,ছবির উৎস, Getty Images,সবচেয়ে ডেঙ্গু রোগী ঢাকায় শনাক্ত হয়েছে,স্বাস্থ্য বিভাগ এই বিষয়ে কোন ব্যাখ্যা দেয়নি।,তবে জনস্বাস্থ্য বিশেষজ্ঞ ডা. লেলিন চৌধুরী বিবিসি বাংলাকে বলছেন, ‘’ডেঙ্গুর বাহক যে এডিস মশা, তাকে যদি নিয়ন্ত্রণ করা না যায়,তাহলে তো ডেঙ্গুর বিস্তার ঘটতেই থাকবে। ঢাকা এবং ঢাকার বাইরে এডিস মশা নিয়ন্ত্রণ বা নির্মূলের জন্য সাধারণ মানুষকে সম্পৃক্ত করে যে একটি সুসমন্বিত অভিযানের দরকার, সেটা আসলে পরিকল্পনাও করা হয়নি, শুরুও করা হয়নি। যে ওষুধ, মাঠ পর্যায়ে সেটা কতটা কার্যকর, তা নিয়েও প্রশ্ন রয়েছে।‘’,‘’সব মিলিয়ে একটা বিষয় পরিষ্কার, ডেঙ্গুর বাহক যে এডিস মশা, সেটা দমন বা নির্মূল করার ব্যর্থতার জন্যই মূলত ডেঙ্গুর এই পরিস্থিতি তৈরি হয়েছে,’’ তিনি বলছেন।,বিশেষজ্ঞদের মতে, ডেঙ্গু প্রতিরোধের দুটি পথ আছে।,একটি হচ্ছে, ডেঙ্গুর বাহক এডিস মশা নিয়ন্ত্রণ করা, আরেকটি হচ্ছে, যারা আক্রান্ত হচ্ছেন, তাদের দ্রুত চিকিৎসার ব্যবস্থা করা। আক্রান্তদের কামড়ে মশা যাতে এই রোগ অন্যদের মধ্যে ছড়িয়ে দিতে না পারে, সেই ব্যবস্থাও করা করতে হবে।,ডা. লেলিন চৌধুরী বলেন, ‘’এখন মশা মারা বা প্রজনন স্থান ধ্বংস করার  নিয়ন্ত্রণের দায়িত্ব হচ্ছে স্থানীয় সরকার মন্ত্রণালয়ের পক্ষ থেকে সিটি কর্পোরেশন, পৌরসভা ইত্যাদির। আর চিকিৎসার দায়িত্ব হচ্ছে সরকারের স্বাস্থ্য বিভাগের। এই দুইয়ের মধ্যে একটি সমন্বয় থাকা দরকার। কিন্তু শুরু থেকেই আমরা দেখতে পাচ্ছি, এই দুইয়ের মধ্যে এক ধরনের সমন্বয়হীনতার রয়েছে।‘’,ডেঙ্গু রোগের নতুন কিছু লক্ষণ,বছরের শুরুতেই স্বাস্থ্য অধিদপ্তর সতর্ক করে দিয়েছিল, এই বছর ডেঙ্গু সংক্রমণ বাড়তে পারে। কিন্তু সেই সতর্কবার্তা কোন সিটি কর্পোরেশন বা স্থানীয় সরকারের কোন বিভাগ আমলে নেয়নি বলেই জনস্বাস্থ্য বিশেষজ্ঞরা মনে করেন।,যার কারণে ডেঙ্গুর ব্যাপক বিস্তার হয়েছে।,স্বাস্থ্য অধিদপ্তরের তথ্যে দেখা গেছে, এই বছর ডেঙ্গুতে ২৫ থেকে ৪০ বছরের মানুষ বেশি আক্রান্ত হচ্ছে।,এর ব্যাখ্যা হিসাবে ডা. লেলিন চৌধুরী মনে করেন, এই বয়সের মানুষ বাংলাদেশের বেশিরভাগ পরিবারের মূল অর্থ উপার্জনকারী হওয়ায় তারা অসুস্থ হলে বেশি গুরুত্ব দিয়ে দ্রুত হাসপাতালে ভর্তি করা হচ্ছে। এই কারণে এদের তথ্য বেশি আসছে।,কিন্তু অনেক শিশু ও বয়স্ক মানুষরাও আক্রান্ত হচ্ছে বলে তারা দেখতে পেয়েছেন।,‘’অনেক বয়স্ক মানুষকে দেরিতে চিকিৎসার জন্য হাসপাতালে নিয়ে আসছে। শিশুদের মধ্যেও আমরা অনেক আক্রান্ত দেখতে পাচ্ছি। যেমন ডেঙ্গুর কারণে অনেক শিশুর ডায়রিয়া হচ্ছে, কিন্তু শুধু ডায়রিয়ার জন্য কেউ তো শিশুদের নিয়ে হাসপাতালে আসে না,’’ তিনি বলছেন।,এ নিয়ে স্বাস্থ্য বিভাগের আরও গভীরভাবে পর্যবেক্ষণ করা উচিত বলে মনে করেন এই জনস্বাস্থ্য বিশেষজ্ঞ।"
যে পোকা কামড়ানোর পর মাংস খেলে বিপদ হতে পারে  ,"ছবির উৎস, Getty Images,আলফা-গাল সিনড্রোম হয় রেড মিট থেকে,এক গবেষণা বলছে বিরল মিট অ্যালার্জি অর্থাৎ মাংস থেকে অ্যালার্জির প্রাদুর্ভাব ব্যাপকভাবে বাড়ছে, আর এর পেছনে কারণ হিসেবে বলা হচ্ছে একটা পোকার কামড়। গবেষকরা বলছেন এরইমধ্যে অন্তত সাড়ে চার লাখ মানুষ এতে আক্রান্ত হয়েছে।,যুক্তরাষ্ট্রের সেন্টার ফর ডিজিজ কন্ট্রোল অ্যান্ড প্রিভেনশন (সিডিসি) বৃহস্পতিবার কিছু নতুন তথ্য প্রকাশ করেছে যাতে দেখা যাচ্ছে যে হঠাৎ করে আলফা-গাল সিনড্রোমে আক্রান্তের সংখ্যাও বেড়ে গিয়েছে। আলফা-গাল সিনড্রোম হল জীবনের জন্য মারাত্মক ঝুঁকিপূর্ণ এক অ্যালার্জি, যার লক্ষণগুলো প্রকাশ পায় ‘রেড মিট’ গ্রহণের পর।,অনেক ধরণের মাংস বা পশুর পণ্য থেকে এই অ্যালার্জি হয় এবং এর উপসর্গগুলো জীবনের জন্য হুমকিস্বরুপ। যুক্তরাষ্ট্রের বিজ্ঞানীরা এই আলফা-গালের অস্তিত্ব পেয়েছেন একটা বিশেষ প্রজাতির ‘লোন স্টার টিক’ এর স্যালিভায়।,এই পোকার পিঠে একটা সাদা দাগ থাকে এবং এটি মূলত যুক্তরাষ্ট্রে দক্ষিণ ও পূর্বাঞ্চলে দেখা যায়। তবে বিশেষজ্ঞরা সতর্ক করে দিয়ে বলছেন জলবায়ু পরিবর্তনের প্রভাবে তারা অন্যদিকেও ছড়াচ্ছে।,এই লোন স্টার যেটাকে আগে অ্যামব্লায়োমা অ্যামেরিকানম বলা হত, এটি যখন কোন মানুষকে কামড় দিয়ে রক্ত চোষে, সেই মানুষটি কিছু নির্দিষ্ট মাংস ও স্তন্যপায়ী প্রাণীর কোন পণ্য গ্রহণ করলে অসুস্থ হয়ে যেতে পারে।,যারা আলফা-গাল সিনড্রোমে ভুগছেন তাদের জন্য ঝুঁকিপূর্ণ খাবারের তালিকায় আছে গরুর মাংস, শূকরের মাংস, খরগোশ, ভেড়া, হরিণের মাংস, জেলাটিন, দুধ ও দুগ্ধজাত পণ্য এবং কিছু ওষুধ পত্র।,এখন পর্যন্ত এই সিনড্রোম সম্পর্কে যতটুকু বোঝা যাচ্ছে তাতে এর লক্ষণগুলো হল পেট ব্যথা, ডায়রিয়া, চুলকানি এবং শ্বাস-প্রশ্বাসের সমস্যা যা আরেক ভয়াবহ অ্যালার্জিক অবস্থা অ্যানাফাইল্যাক্সিস পর্যন্ত নিয়ে যেতে পারে।,ছবির উৎস, Getty Images,লোন স্টার টিক-এর পিঠে একটা সাদা দাগ থাকে,তবে ব্যক্তি ভেদে আলফা-গাল সিনড্রোমের প্রতিক্রিয়া ভিন্ন ভিন্ন হতে পারে, যা হালকা থেকে মারাত্মক এমনকি কারো কারো ক্ষেত্রে জীবনের জন্য হুমকি হয়ে দাঁড়ায়। সিডিসি বলছে অ্যানাফাইল্যাক্সিস হল জীবনের জন্য হুমকিস্বরুপ, এটি মানবদেহের অনেকগুলো প্রত্যঙ্গের উপর ফেলে, তাই এমন ক্ষেত্রে রোগীর জরুরী চিকিৎসা সেবা দরকার হতে পারে।,তবে সিডিসি এটাও বলছে কারো আলফা-গাল সিনড্রোম হলেই তার শরীরে অ্যালার্জির উপসর্গগুলো নাও দেখা দিতে পারে। কারণ শরীরে মাংস যদি ধীরে ধীরে হজম হয় তাহলে এই অ্যালার্জির লক্ষণ খুঁজে পাওয়া কঠিন হয়ে উঠতে পারে।,সিডিসি জানিয়েছে ২০১০ সাল থেকে এ পর্যন্ত ১ লাখ ১০ হাজার এমন রোগী শনাক্ত হয়েছে। তবে ২০১৭ থেকে ২০২১ সাল পর্যন্ত প্রতি বছর শনাক্তের সংখ্যা প্রায় ১৫ হাজার করে বৃদ্ধি পেয়েছে।,যেহেতু এটা শনাক্ত করা কঠিণ তাই সিডিসি বলছে অন্তত সাড়ে চার লাখ অ্যামেরিকান এই আলফা-গাল থেকে মিট অ্যালার্জির শিকার।,গত বছর ১৫০০ জন ডাক্তার ও স্বাস্থ্যকর্মীর উপর চালানো এক জরিপে দেখা যায় তাদের মধ্যে ৪২ শতাংশই এই সিনড্রোমের ব্যাপারে কিছুই শোনেনি।,এই জরিপের ফলাফলও সিডিসি বৃহস্পতিবার প্রকাশ করে, যাতে দেখা যায় তাদের মধ্যে এক তৃতীয়াংশ এই রোগ শনাক্ত করার ব্যাপারে ‘খুব একটা আত্মবিশ্বাসী নয়’। মাত্র ৫ শতাংশ জানায় তারা এটির মোকাবেলায় ‘পুরো আত্মবিশ্বাসী’।,এই সিনড্রোমটি ২০০৮ সালে দুর্ঘটনাক্রমে আবিষ্কার হয়। যুক্তরাষ্ট্রের একদল গবেষক ক্যান্সার চিকিৎসায় একটা ওষুধের পরীক্ষা করতে গিয়ে এটি দেখতে পান।,প্যারালাইসিসি টিক নামে আরেক প্রজাতির পোকা থেকে অস্ট্রেলিয়ার সিডনি অঞ্চলে একই রকম অ্যালার্জির প্রকোপ দেখা গিয়েছিল।,বিশেষজ্ঞরা সবাইকে সতর্ক করছেন বাইরে বের হবার সময় শরীর ঢেকে বের হবার জন্য এবং নিয়মিত লক্ষ্য রাখতে যে কোন পোকা কামড়ালো কি-না। টিক বাইট থেকে আরো মারাত্মক ধরণের অসুস্থতা হতে পারে – যেমন লাইম ডিজিজ যা এক রকম ব্যাকটেরিয়ার সংক্রমণ আর এটি গরমকালে বেশি দেখা যায়।,সিডিসি পরামর্শ দিয়েছে ঘরের বাইরে পোকামাকড় প্রতিরোধক ব্যবহারের জন্য, যেগুলোতে ডিইইটি আছে অথবা কাপড়ে পারমেথ্রিন নামে বিশেষ কেমিকেল ব্যবহারের জন্য।"
এবারের ডেঙ্গু কি মহামারির দিকে যাচ্ছে?,"ছবির উৎস, Getty Images,ডেঙ্গু নিয়ে ঢাকার হাসপাতালে ভর্তি হচ্ছেন অনেকে।,বাংলাদেশে চলতি বছর ডেঙ্গু যে ব্যাপক আকার ধারণ করেছে তা ২০১৯ সালে হয়ে যাওয়া মারাত্মক ডেঙ্গু পরিস্থিতির চেয়েও ভয়াবহ হওয়ার আশঙ্কা রয়েছে বলে জানিয়েছেন সংশ্লিষ্টরা।,স্বাস্থ্য অধিদপ্তরের মুখপাত্র অধ্যাপক ডা. মোহাম্মদ রোবেদ আমিন বিবিসি বাংলাকে বলেছেন, ""এবার ডেঙ্গুর সংক্রমণ ২০১৯ সালকে ছাড়িয়ে যাওয়ার শঙ্কা রয়েছে।"",বাংলাদেশে ২০১৯ সালে ডেঙ্গু আক্রান্ত হওয়ার পর হাসপাতালে চিকিৎসা নিয়েছেন এমন রোগীর সংখ্যা ছিল এক লাখ এক হাজার ৩৫৪ জন।,এছাড়াও ডেঙ্গুতে আক্রান্ত হয়েছেন কিন্তু হাসপাতালে যাননি, এমন আরো কয়েক লাখ রোগী ছিল বলে জানিয়েছেন তিনি।,“ওই সময়ে কেস রিপোর্ট ছিল এক লাখ, কিন্তু কেস ছিল ৮-১০ লাখের মতো। এবার একটা সম্ভাবনা আছে যে ওই সংখ্যাটাকেও ক্রস করে যায় কিনা।”,স্বাস্থ্য অধিদপ্তরের প্রকাশিত ডেঙ্গু সম্পর্কিত দৈনিক তথ্যও অবশ্য একই আভাস দিচ্ছে।,এই তথ্য অনুযায়ী, চলতি বছরের প্রথম সাত মাসেই মৃত্যুর সংখ্যা ২০১৯ সালকে ছুঁইছুঁই করছে। এরইমধ্যে ডেঙ্গুতে আক্রান্ত হয়ে মারা গেছে ১৭৬ জন। আর ২০১৯ সালে এই সংখ্যা ছিল ১৭৯ জন।,আক্রান্তের সংখ্যার হিসাব অনুযায়ী, ২৩শে জুলাই দেশে ডেঙ্গুতে আক্রান্ত হয়ে হাসপাতালে ভর্তি হয়েছেন ২২৯২ জন। সরকারি হিসাবে এটি এখনো পর্যন্ত ডেঙ্গুতে একদিনে হাসপাতালে সর্বোচ্চ রোগী ভর্তির রেকর্ড।,এবছর এখনো পর্যন্ত ডেঙ্গুতে আক্রান্ত হয়ে হাসপাতালে ভর্তি হয়েছেন ৩৩ হাজারের বেশি মানুষ।,অধ্যাপক আমিন বলেছেন, বর্তমানে ডেঙ্গু সংক্রমণ মৌসুমের পিক-এ বা শীর্ষে রয়েছে। এই অবস্থা আগামী অগাস্ট-সেপ্টেম্বর পর্যন্ত চলতেই থাকবে।,ছবির উৎস, Getty Images,এক সময়ে বাংলাদেশে ডেঙ্গু রোগটি মৌসুমি রোগ বলে মনে করা হলেও, গত কয়েক বছর ধরে সারা বছর জুড়ে এর প্রকোপ দেখা যাচ্ছে।,অধ্যাপক আমিন বলেন, “সুতরাং আমাদের রোগীর সংখ্যা বেশি হবে। রোগীর সংখ্যা বেশি হলে মৃত্যুর সংখ্যা বাড়বে। গত বছর ডেঙ্গুতে ২৮১ জনের মৃত্যু হয়েছিল। এ বছর ১৭০ জনের বেশি মানুষ মারা গেছে। এই সংখ্যাটাও বেড়ে যেতে পারে যদি আগামী দু’মাসে আক্রান্ত আরো বাড়ে।”,“বিভিন্ন স্থানে 'চেঞ্জ অব প্যাটার্ন অব দ্য ওয়ে লেংথে' আমরা বিভিন্ন ধরণের রোগীর এক্সপ্লোশন (বিস্ফোরণ) দেখতে পাচ্ছি। বিশেষ করে এ বছরটা তো সিরিয়াস ইস্যু সারা পৃথিবীতে,” বলেন স্বাস্থ্য অধিদপ্তরের মুখপাত্র অধ্যাপক আমিন।,তিনি বলেন, পরিস্থিতি মহামারি আকার ধারণ করতে পারে এমন শঙ্কা রয়েছে।,""এটা যদি এমন পর্যায়ে চলে যায় যে এটা একটা দেশের আগের দুই তিন বছরের তুলনায় আক্রান্ত বেশি হয়ে যাচ্ছে এবং মৃত্যুও বেশি হচ্ছে তাহলে সেটা মহামারি হয়ে যাবে।"",রাজধানী ঢাকায় সবচেয়ে বেশি রোগী ভর্তি হয় যে মুগদা জেনারেল হাসপাতালে বর্তমানে ছয়শোর বেশি ডেঙ্গু রোগী চিকিৎসা নিচ্ছেন বলে জানিয়েছেন হাসপাতালটির পরিচালক ডা. মোহাম্মদ নিয়াতুজ্জামান।,যদিও এই হাসপাতালের শয্যা সংখ্যা ৫০০।,ডেঙ্গু পরিস্থিতির ভয়াবহতা তুলে ধরতে গিয়ে ডা. নিয়াতুজ্জামান জানিয়েছেন, গত মে মাসে এই হাসপাতালে মোট ৩০৯ জন ডেঙ্গু রোগী চিকিৎসা নিয়েছিলেন।,জুন মাসে সে সংখ্যা ছিল ১৮৯০ জন। আর জুলাই মাস শেষ হতে এখনো এক সপ্তাহের মত বাকি আছে, এরইমধ্যে হাসপাতালে ৩১১৬ জন রোগী চিকিৎসা নিয়েছেন।,তিনি বলেন, দিন দিন রোগীর চাপ বাড়ছে। চিকিৎসক এবং প্রয়োজনীয় জনবল বাড়ানো হলেও রোগীর চাপে চিকিৎসা দিতে গিয়ে হিমশিম খাচ্ছেন তারা।,যে হারে প্রতিদিন রোগী বাড়ছে সে হারে চিকিৎসা দেয়ার সক্ষমতা নেই বলে জানিয়েছেন ডা. নিয়াতুজ্জামান।,আর বাড়তি রোগীকে চিকিৎসা দেয়া হলেও তাকে দীর্ঘ সময় ধরে অপেক্ষা করতে হচ্ছে।,মুগদা হাসপাতালের পরিচালক বলেছেন, ডেঙ্গুর চিকিৎসায় বিশেষায়িত চারটি ওয়ার্ড চালু করা হয়েছে। এরপরও হাসপাতালের বেড ফাঁকা নেই। বারান্দায়, মেঝেতে বিছানা পেতে চিকিৎসা দিতে হচ্ছে রোগীদের।,হাসপাতালটিতে সর্বোচ্চ ৮০০ রোগীর সেবা দিতে পারবেন তারা। এর বেশি হলে হাসপাতালটির পুরো ব্যবস্থা ভেঙ্গে পড়বে বলেও সতর্ক করেন তিনি।,ছবির উৎস, Getty Images,ঢাকার একটি সরকারি হাসপাতালের চিত্র, শষ্যার চেয়ে ডেঙ্গু রোগী বেশি হওয়ায় অনেককে মেঝেতে থেকে চিকিৎসা নিতে হচ্ছে,জনস্বাস্থ্য বিশেষজ্ঞরা বলছেন, কোন রোগ মহামারি হওয়ার জন্য কয়েকটি অবস্থা বিবেচনায় নিতে হয়।,এর মধ্যে কোন রোগ যখন স্বাভাবিকের চাইতে বেশি সংখ্যক মানুষের মধ্যে ছড়িয়ে পড়ে, মৃত্যুর সংখ্যা বেড়ে যায়, দু’একটি এলাকায় সীমাবদ্ধ না থেকে গোটা দেশে ছড়িয়ে পড়ে এবং স্বাস্থ্যবিভাগের উপর চাপ সৃষ্টি করে, তখন রোগতত্ত্বের ভাষায় তাকে মহামারি বলে।,জাতীয় রোগতত্ত্ব, রোগনিয়ন্ত্রণ ও গবেষণা প্রতিষ্ঠান আইইডিসিআর এর উপদেষ্টা ডা. মোশতাক হোসেন বিবিসি বাংলাকে বলেছেন, সেই হিসেবে ডেঙ্গুটা একটা মহামারি হয়েছে।,কিন্তু মহামারি বলতে যে হাজার হাজার লোক প্রতিদিন মারা যাচ্ছে বোঝায়, সে অবস্থা এখনো হয়নি।,ডা. হোসেন বলেন, ২০২২ সালে ডেঙ্গুর যে মহামারিটা ছিল সেটা সাময়িকভাবে কমে গিয়েছিল। কিন্তু একেবারে বিলুপ্ত হয়নি। ২০২৩ সালে এটি আবার দ্বিতীয় ঢেউ হিসেবে দেখা দিয়েছে। আর দ্বিতীয় ঢেউটি প্রথমটির তুলনায় বড়।,এর আগে জনস্বাস্থ্য বিশেষজ্ঞদের তরফ থেকে ডেঙ্গুকে জনস্বাস্থ্য জরুরি অবস্থা ঘোষণার প্রস্তাব করা হয়েছিল। কিন্তু স্বাস্থ্য অধিদপ্তর সে প্রস্তাব নাকচ করে দেয়।,ডা. মোশতাক হোসেন বলেন, বাংলাদেশে কখনো স্বাস্থ্য জরুরি পরিস্থিতি ঘোষণা করা হয় না। কর্তৃপক্ষ সবসময়ই এটিকে এড়িয়ে চলতে চান।,তবে রোগতত্ত্ব নিয়ে যারা কাজ করেন তারা একে জরুরি পরিস্থিতি হিসেবেই উল্লেখ করছেন।,জরুরি পরিস্থিতি ঘোষণা করা হলে জরুরি তহবিল দেয়া, জরুরি জনবল নিয়োগ করতে হয়, এবং সভা সমাবেশ করা যায় না।,ছবির উৎস, Getty Images,এডিস মশা,বাংলাদেশে এই ঘোষণা না আসলেও জরুরি তহবিল বরাদ্দ করা হয়, আন্তঃমন্ত্রণালয় সমন্বয় করা হয়।,“কাজেই এখানে জরুরি পরিস্থিতি তো হয়েই গেছে। এটা ঘোষণা করার দরকার হয় না।”,রোগতাত্ত্বিক সূত্র অনুযায়ী, চিকিৎসার ভাষায় কোন রোগ জরুরি পরিস্থিতি তৈরি করেছে কিনা তা নির্ণয় করার একটি সূত্র রয়েছে। এটিকে বলা হয় টিপিপি বা টাইম, পিপল, এবং প্লেস বা জায়গা।,এখানে টাইম বলতে, অন্যান্য বছরের তুলনায় যদি আক্রান্ত অনেক বেশি হয়, সংখ্যাগত ও মানগত দিক দিয়ে যদি এটি ব্যাপক আকারে হয়।,সেপ্টেম্বরেই ডেঙ্গু মৌসুম শেষ হয়ে যাওয়ার কথা থাকলেও গত বছর অক্টোবর-নভেম্বরেও ডেঙ্গু আক্রান্ত রোগী পাওয়া গেছে।,প্লেস বা জায়গা বলতে যেখানে এটি হওয়ার কথা তার বাইরে যদি অন্যান্য জায়গায় হয়, বা এটি আরো ছড়িয়ে পড়ে। যেমন ডেঙ্গু আগে শুধু শহরাঞ্চলে হতো এখন পুরো দেশে ছড়িয়ে পড়েছ।,জনগণ- যেকোন বয়সের, যেকোন লিঙ্গের, যেকোন স্বাস্থ্য অবস্থায় মানুষ ডেঙ্গুতে আক্রান্ত হচ্ছে। এটি কোন মানুষের মধ্যে সীমাবদ্ধ থাকছে না।,এই তিনটি দিকেই সংখ্যাতাত্ত্বিকভাবে ডেঙ্গুর তাৎপর্যপূর্ণ পরিবর্তন বা পার্থক্য দেখা যাচ্ছে।,জনস্বাস্থ্য বিশেষজ্ঞ ডা. মাহফুজা রিফাত বলেন, ২০১৯ সালের পর এবারের ডেঙ্গু যেমন বাড়ছে তেমনি এতে আক্রান্ত হওয়ার সময় এবং মশার আচরণে পরিবর্তন এসেছে। এটা একটা লক্ষণীয় পরিবর্তন। এছাড়া পরিবর্তন দেখা যাচ্ছে ডেঙ্গুর উপসর্গেও।,এমন অবস্থায় ডেঙ্গুকে যথাযথভাবে ব্যবস্থাপনা করা না গেলে এটি আরো ভয়াবহ রূপ ধারণ করবে বলে মনে করেন তিনি। তার মতে, সরকারি উদ্যোগের পাশাপাশি বেসরকারি, প্রাতিষ্ঠানিক ও ব্যক্তি পর্যায়েও গুরুত্ব দিয়ে এ ধরণের স্বাস্থ্য পরিস্থিতি মোকাবেলায় এগিয়ে আসা দরকার।,ছবির উৎস, Getty Images,দেশের ৬৪ জেলাতেই ডেঙ্গু রোগী শনাক্ত হয়েছে, সবচেয়ে বেশি রোগী ঢাকায়,স্বাস্থ্য অধিদপ্তরের মুখপাত্র অধ্যাপক ডা. মোহাম্মদ রোবেদ আমিন বলেছেন, ডেঙ্গু মহামারির আকার ধারণ করার আগ পর্যন্ত হাসপাতালগুলোকে কিভাবে সর্বোচ্চ প্রস্তুত রাখা যায় তা নিয়ে সরকার কাজ করছে।,হাসপাতালে রোগী ভর্তির সংখ্যা অনেক বেশি বেড়ে গেলে তখন ‘গেটকিপিং’ বা বাছাই প্রক্রিয়ার দিকে যেতে হবে বলে জানান তিনি।,অর্থাৎ যেসব রোগীর বিপদচিহ্ন নেই বা যাদের অবস্থা গুরুতর নয় তাদের হাসপাতালে ভর্তি রাখা হবে না।,“একটা জায়গায় গেটকিপিং থাকবে যেটার মাধ্যমে আমাদের সংশ্লিষ্ট যেসব রোগীর ভর্তি হওয়ার দরকার তারাই যাতে ভর্তি হয়। এর বাইরে ভর্তি হলে তো সমস্যা।”,হাসপাতালগুলোর ব্যবস্থাপনার জন্য যে পর্যাপ্ত পরিমাণ সরঞ্জাম, লোকবল এবং টেকনিকাল সাপোর্ট দরকার তা ব্যবস্থা করার জন্য কাজ করা হচ্ছে বলে জানান তিনি।,“এগুলো আমরা চেষ্টা করছি এদিক থেকে সেদিক থেকে ব্যবস্থা করার।”,হাসপাতালগুলোতে রোগীর বন্টনে ভারসাম্য আনার ব্যবস্থা করা হচ্ছে। এক হাসপাতালে যাতে অনেক বেশি রোগী আর অন্যটিতে কম, এমন যাতে না হয় তা ব্যবস্থা করা হচ্ছে।,ঢাকায় ডিএনসিসির একটি হাসপাতাল রয়েছে সেখানে আটশোর বেশি আসন রয়েছে উল্লেখ করে ডা. মোহাম্মদ রোবেদ আমিন বলেন, এটি পরিচালনার যে লোকবল দরকার তা আবার ব্যবস্থা করা হচ্ছে। কোভিডের পর এই লোকদের সরিয়ে নেয়া হয়েছিল বলে জানানো হয়।,বর্তমানে এই হাসপাতালে ১০০-২০০ রোগী ভর্তির সুবিধা রয়েছে।,ডেঙ্গু রোগের নতুন কিছু লক্ষণ সম্প্রতি চিহ্নিত হয়েছে,এবিষয়ে ডা. মোহাম্মদ রোবেদ আমিন বলেন, ডেঙ্গুতে আক্রান্ত হলেই যে তাকে হাসপাতালে ভর্তি হতে হবে তেমনটা নয়।,এজন্য যেসব রোগীর মধ্যে বিপদ চিহ্ণ নেই বা আগে থেকে কোন স্বাস্থ্য জটিলতা নেই তাদেরকে বাড়িতে থেতে চিকিৎসা নিতে বলা হবে, যাতে করে হাসপাতালের উপর চাপ কমে।,স্বাস্থ্য অধিদপ্তরের তথ্য অনুযায়ী, ডেঙ্গু আক্রান্ত রোগীর বিপদচিহ্নগুলোর মধ্যে রয়েছে -,* প্রচণ্ড  পেটে ব্যথা ও অত্যধিক পানি পিপাসা,* ঘন ঘন বমি বা বমি বন্ধ না হলে,* রক্ত বমি বা কালো পায়খানা হলে,* দাঁতের মাড়ি বা নাক থেকে রক্তপাত হলে,* ছয় ঘণ্টার বেশি সময় ধরে প্রস্রাব না হলে,* প্রচণ্ড শ্বাসকষ্ট হলে,* ডায়রিয়া হলে এবং,* অত্যধিক শারীরিক দুর্বলতা অনুভব,এছাড়া রোগী যদি গর্ভবতী নারী, নবজাতক শিশু, বয়স্ক নাগরিক, ডায়বেটিস বা কিডনি রোগে আক্রান্ত হন, শরীরের তাপমাত্রা অত্যধিক কমে যায় বা শরীর বেশি ঠাণ্ডা হয়ে যায়, তাহলে তার হাসপাতালে ভর্তি হয়ে চিকিৎসা নেয়া প্রয়োজন।,আর বাড়িতে থাকলেও প্রচুর বিশ্রামে থাকতে হবে। মুখে স্বাভাবিক খাবারের পাশাপাশি প্রচুর পরিমাণে তরল খাবার খেতে হবে।"
রাসেলস ভাইপারসহ বহু বিষাক্ত সাপের অ্যান্টিভেনম বাংলাদেশে নেই  ,"ছবির উৎস, Getty Images,বর্ষাকাল গ্রামাঞ্চলে আতঙ্কের বিষয় হয়ে ওঠে সাপের দংশন।,বাংলাদেশে বর্ষাকাল এলেই গ্রামাঞ্চলের মানুষের কাছে আতঙ্কের বিষয় হয়ে ওঠে সাপের দংশন। বিষধর সাপের দংশনে হরহামেশাই মানুষের মৃত্যু হয়। স্বাস্থ্য মন্ত্রণালয়ের ২০২২ সালের সমীক্ষায় দেখা গেছে, বাংলাদেশে প্রতি বছর প্রায় চার লাখ মানুষ সাপের কামড়ের শিকার হয়, যার ফলে সাড়ে সাত হাজারেরও বেশি মানুষ মারা যায়।,যে কোনো বিষধর সাপ কাটার পর অ্যান্টিভেনম প্রয়োগ জরুরি হয়ে যায়। অন্যথায় রোগীর মৃত্যু ঝুঁকি বেশি। রোগীর শরীরে অ্যান্টিভেনম প্রয়োগ সবচেয়ে জরুরি হলেও বাংলাদেশের হাসপাতালগুলোতে এখনও অত্যাবশ্যকীয় এই ওষুধ পর্যাপ্ত পরিমাণে নেই।,অ্যান্টিভেনম বিশ্ব স্বাস্থ্য সংস্থার তালিকায় এসেনশিয়াল ড্রাগ বা অত্যাবশ্যকীয় ওষুধের তালিকাভুক্ত হলেও বাংলাদেশে সাপের কামড়ের বিষয়টি এখনও অবহেলিত জনস্বাস্থ্য সমস্যা।বিষের বিরুদ্ধে কার্যকর বা বিষ নিষ্ক্রিয় করতে পারে এমন উপাদানকে অ্যান্টিভেনম বলা হয় ।,প্রতিবছর বর্ষা মৌসুমে অর্থাৎ মে, জুন এবং জুলাই -এই তিন মাস সাপের কামড় এবং তার কারণে মৃত্যুর ঘটনা বেশি দেখা যায়।,কেননা অতি বৃষ্টিপাতের কারণে সাপের আবাসস্থল বা গর্তগুলো ডুবে যায়। তখন সেগুলো উঁচু জায়গায়, অনেক সময় মানুষের বসতবাড়ির আশেপাশে বিচরণ করে। তাই একটু অসাবধানে থাকলেই সাপে কাটার ঝুঁকি অনেক বেড়ে যায়।,ছবির উৎস, Getty Images,সাপ কামড়ালে একই সাথে নানাধরনের বিষক্রিয়া ঘটতে থাকে।,স্বাস্থ্য অধিদপ্তরের সাবেক মহাপরিচালক ও  বাংলাদেশ টক্সিকোলজি সোসাইটির সভাপতি এম এ ফয়েজ সাপের দংশন ও এর চিকিৎসা নিয়ে বই লিখেছেন।,সেখানে তিনি উল্লেখ করেছেন, গোখরো সাপের দংশনের গড় ৮ ঘন্টা পর, কেউটে সাপের দংশনের গড় ১৮ ঘণ্টা পর ও চন্দ্রবোড়া সাপের দংশনের গড় ৭২ ঘন্টা বা তিন দিন পর রোগীর মৃত্যু হতে পারে। বেশিরভাগ ক্ষেত্রে এই সময়সীমার মধ্যে অ্যান্টিভেনম প্রয়োগ করা জরুরি।,সাপের কামড় বা দংশনের পরে, দ্রুত অ্যান্টিভেনম ইনজেকশন দিলে, অ্যান্টিভেনমের অ্যান্টিবডিগুলি বিষকে নিষ্ক্রিয় করে । যার ফলে আক্রান্ত ব্যক্তির জীবন বা অঙ্গ-প্রত্যঙ্গ বেঁচে যায় ।,সাপ কামড়ানোর পর একজন রোগীকে ১০টি করে অ্যান্টিভেনম ইনজেকশন দিতে হয়। ১০টি ভায়াল মিলে একটি ডোজ হয়ে থাকে।,বিষের পরিমাণ এবং বিষাক্ততার মাত্রা বেশী হলে সাপে কামড়ানো ব্যক্তির উপর এক বা একাধিক ডোজ অ্যান্টিভেনম প্রয়োগ করার প্রয়োজন হতে পারে।,চিকিৎসকরা মূলত রোগীকে হাসপাতালে ভর্তি করে তার বিভিন্ন লক্ষণ পর্যবেক্ষণ করে চিকিৎসকরা দিয়ে থাকেন। এসব লক্ষণের মধ্যে রয়েছে, শরীর অসাড় হয়ে যাওয়া, মাথা ঘোরানো, বুক ধরফর করা, শ্বাসকষ্ট, অসংগত ব্যবহার, ক্ষণিকের জন্য রক্তচাপ কমা।,বিষধর সাপের অ্যান্টিভেনম সাপ ভেদে যেমন আলাদা হয়ে থাকে তেমনি একই অ্যান্টিভেনমে কয়েক ধরণের বিষধর সাপের বিষ নিষ্ক্রিয় করা যায়।,এই কার্যকারিতার উপর ভিত্তি করে অ্যান্টিভেনম দুই রকম হয়ে থাকে।,মনোভ্যালেন্ট অ্যান্টিভেনম – যে অ্যান্টিভেনমগুলো শুধু একটি নির্দিষ্ট প্রজাতির সাপের বিষের বিরুদ্ধে কার্যকর এবং পলিভ্যালেন্ট অ্যান্টিভেনম – যে অ্যান্টিভেনমগুলো একাধিক প্রজাতির সাপের বিষের বিরুদ্ধে কার্যকর।,বাংলাদেশ টক্সিকোলজি সোসাইটির তথ্য অনুযায়ী, বাংলাদেশে যে অ্যান্টিভেনম আনা হয়, সেটি মূলত চারটি সাপের বিষের একটি 'ককটেল' বা মিশ্রণ, যা কিছু সাপের দংশন নিরাময়ে কাজ করে। বাকি ক্ষেত্রে সেগুলো আংশিক কাজ করে।,অনেক সময় সাপের কামড়ের ধরণ দেখে, আবার রক্ত পরীক্ষা করে চিকিৎসকরা বুঝতে পারেন যে এটি বিষাক্ত সাপে কামড়েছে নাকি বিষহীন সাপে কামড়।,তারপরও সাপে কামড়ানোর সময় সেটি কি প্রজাতির সাপ সেটি দেখতে কেমন তা লক্ষ্য করতে বা ছবি তুলে রাখার পরামর্শ দিয়েছেন চিকিৎসকরা। সাপের এই বর্ণনা পরবর্তীতে চিকিৎসা পরিকল্পনায় সাহায্য করতে পারে।,ছবির উৎস, Getty Images,অ্যান্টিভেনম ইনজেকশনের মাধ্যমে দেয়া হয়।,সমীক্ষায় দেখা গিয়েছে যে বাংলাদেশে প্রতিবছর অনেকে বিষধর সাপের কামড় খেয়ে মারা যান শুধুমাত্র সঠিক সময়ে চিকিৎসা না পাওয়া বিশেষ করে হাসপাতালে পর্যাপ্ত অ্যান্টিভেনম না থাকার কারণে।,এ বিষয়ে মি. ফয়েজ বিবিসি বাংলাকে জানিয়েছেন, এর বড় কারণ বাংলাদেশে স্থানীয়ভাবে কোনও অ্যান্টিভেনম তৈরি হয় না। দেশে সাপের কামড়ের চিকিৎসায় এখন যেসব অ্যান্টিভেনম প্রয়োগ করা হয় তা ভারত থেকে আসে।,বিশ্ব স্বাস্থ্য সংস্থার নির্দেশনা অনুসারে, সাপের কামড়ের রোগীর চিকিৎসার জন্য স্থানীয় সাপ থেকে অ্যান্টিভেনম তৈরি হলে তা সবচেয়ে কার্যকর হয়।,অন্য দেশের অ্যান্টিভেনম এই দেশে শতভাগ কার্যকর নাও হতে পারে। কারণ, একেক দেশের সাপের প্রকৃতি একেক রকম।,ভারতে যেসব সাপ থেকে বিষ সংগ্রহ করা হয়, সেগুলোর পুরোপুরি বাংলাদেশের সাপের সঙ্গে মেলে না। অথচ বছরের পর বছর ধরে ভারতের অ্যান্টিভেনম দিয়েই বাংলাদেশের সাপের কামড়ের রোগীদের সেবা দেওয়া হচ্ছে।,বিশ্ব স্বাস্থ্য সংস্থা অ্যান্টিভেনমকে অত্যাবশ্যকীয় ওষুধ বললেও বাংলাদেশে এখনও নিজেদের সাপের বিষের অ্যান্টিভেনম বানাতে পারাকে ব্যর্থতা বলছেন মি. ফয়েজ।,এ ব্যাপারে ফার্মাসিউটিক্যালস কোম্পানিগুলোর মুনাফা কেন্দ্রিক চিন্তাভাবনাকে দায়ী করছেন স্বাস্থ্য অধিদফতরের মুখপাত্র রোবেদ আমিন বলেন, “বাংলাদেশের ফার্মাসিউটিক্যালস কোম্পানিগুলো এতো ওষুধ তৈরি করে, কিন্তু তারা অ্যান্টিভেনম বানায় না। কারণ এখানে লাভ কম। সাপে কাটে গরিব মানুষদের।”,ছবির উৎস, Getty Images,এখনও অনেকে সাপে কাটার পর রোগীকে আগে ওঝা বা কবিরাজের কাছে যান।,সরকারি নিয়মে বাংলাদেশের প্রতিটি জেলার সিভিল সার্জনদের তাদের চাহিদার বিষয়টি স্বাস্থ্য মন্ত্রণালয়কে জানানোর কথা। সেই চাহিদার ভিত্তিতে জেলা সদর হাসপাতাল, মেডিকেল কলেজ হাসপাতাল এবং সেখান থেকে উপজেলার সরকারি হাসপাতালগুলোয় প্রয়োজন এবং চাহিদা অনুযায়ী অ্যান্টিভেনম সরবরাহ করার কথা।,এসব হাসপাতালে সাপে কাটা রোগীদের বিনামূল্যে অ্যান্টিভেনম ইনজেকশন দেয়ার কথা।,কিন্তু অভিযোগ রয়েছে, বাংলাদেশে চাহিদার তুলনায় সরকারিভাবে অ্যান্টিভেনমের যথেষ্ট সরবরাহ নেই। যেগুলো আছে সেগুলো মেয়াদোত্তীর্ণ। আবার মেয়াদ সম্পন্ন অ্যান্টিভেনম থাকা সত্ত্বেও অনেক চিকিৎসক দিতে সাহস পান না।,বিশেষ করে জেলা ও উপজেলা পর্যায়ের চিকিৎসকরা নিরাপত্তাজনিত কারণে অ্যান্টিভেনম প্রদানে অনেক সময় বিরত থাকেন।,বিশেষজ্ঞরা বলছেন, অ্যান্টিভেনম প্রয়োগের ১০ থেকে ৬০ মিনিট পরে বিভিন্ন প্রতিক্রিয়া দেখা দিতে পারে। এর মধ্যে রয়েছে, কাশি, চুলকানি, লাল লাল চাক খাওয়া, জ্বর আসা, বুক ধরফর করা, বমি বমি ভাব বা বমি হওয়া, মাথাব্যথা। এছাড়া মারাত্মক পার্শ্ব প্রতিক্রিয়ার মধ্যে রয়েছে রক্তচাপ কমে যাওয়া শ্বাসকষ্ট হওয়া শ্বাসনালী ফুলে যাওয়া।,এসব পার্শ্ব প্রতিক্রিয়ায় রোগী চিকিৎসকদের ওপর চড়াও হতে পারেন এমন ভয়েও থাকেন তারা।,আবার সরকারি হাসপাতালে বিনা মূল্যে অ্যান্টিভেনম না পেয়ে অনেক রোগীকে হাসপাতালের বাইরে থেকে চড়া দামে কিনতে হয়।,সরকারিভাবেই সরকার ভারত থেকে ১০ ভায়ালের এক ডোজ অ্যান্টিভেনম ১৪ হাজার টাকায় কেনে। সেটি রোগীরা বাইরে থেকে কিনতে গেলে আরও বেশি দাম পড়ে। যা সাপে কাটা অনেক রোগীর পক্ষেই বহন করা সম্ভব না।,ছবির উৎস, Getty Images,রাসেলস ভাইপার অত্যন্ত বিষধর প্রজাতির সাপ।,দুর্যোগপূর্ণ পরিস্থিতিতে বাংলাদেশ বিশ্ব স্বাস্থ্য সংস্থার থেকেও অ্যান্টিভেনম পেয়ে থাকে। কিন্তু এরপরও সাপে কাটা অনেক রোগী প্রয়োজনের সময় অ্যান্টিভেনম পায় না।,অধ্যাপক ফয়েজ বলেন, অ্যান্টিভেনম তৈরির জন্য একটি ফিজিবিলিটি অ্যাসেসমেন্ট করা প্রয়োজন। অর্থাৎ দেশের কোথায় কোথায় কী পরিমাণ অ্যান্টিভেনম লাগবে। কী পরিমাণ তৈরি করতে হবে। এগুলো কিভাবে সরবরাহ করা হবে।,তিনি বলেন, “বছরে যদি ১০ হাজার রোগী বিষাক্ত সাপে কাটা নিয়ে হাসপাতালে আসে। তাহলে তাদের চিকিৎসায় এক লাখ ভায়ালের প্রয়োজন। এর বেশিও প্রয়োজন হতে পারে। কিন্তু এর অর্ধেকেরও কম পরিমাণ কিনেও সেগুলো ব্যবহার করতে পারেনি হাসপাতালগুলো।"",এই অ্যান্টিভেনম পাওয়া না যাওয়া বা পড়ে পড়ে মেয়াদ নষ্ট হওয়ার পেছনে সরকারের কোন কেন্দ্রীয় ডাটাবেস বা  জনস্বাস্থ্য কর্মসূচি না থাকাকে দায়ী করছেন মি. ফয়েজ।,স্বাস্থ্য অধিদফতরের পক্ষ থেকে হাসপাতালগুলোর কাছে তথ্য চাওয়া হলেও তারা কোন তথ্য না দেয়ায় সরবরাহ প্রক্রিয়া বাধাগ্রস্ত হচ্ছে বলে জানান অধিদফতরের মুখপাত্র রোবেদ আমিন।,মি. আমিন জানান, তারা জেলা ও উপজেলা পর্যায়ের হাসপাতালগুলোর কাছে গত বছর লিখিতভাবে তাদের অ্যান্টিভেনমের চাহিদার বিষয়টি জানাতে বলেছেন যে কাদের কতোটুকু লাগবে। কিন্তু তাদের কোন সাড়া মেলেনি।,সব চিকিৎসকদের প্রশিক্ষণ দেয়া সত্ত্বেও অনেকে এসব রোগী কিভাবে সামলাবেন সেই ভয়ে স্বাস্থ্য অধিদফতরকে চাহিদার কথা জানান না বলে তিনি অভিযোগ করেন।,""আমরা তাগাদা দিচ্ছি, তদন্ত করছি, তাও সাড়া পাওয়া যাচ্ছে না।"" বলেন তিনি।,মি. আমিন বলেন“আবার অনেক হাসপাতালে অ্যান্টিভেনম দেয়া হয়েছে। কিন্তু তারা ব্যবহার না করায় মেয়াদ চলে গিয়েছে। সাপে কাটা রোগী গেলে অ্যান্টিভেনম থাকা সত্ত্বেও তারা রোগীদের অন্য হাসপাতালে যেতে বলছে।”,ছবির উৎস, Getty Images,কেউটে সাপ।,বাংলাদেশে একটি প্রচলিত ভুল ধারণা আছে যে সাপে কাটলেই মৃত্যু হবে। কিন্তু বাস্তবে বাংলাদেশে প্রায় ৮০টি প্রজাতির সাপ রয়েছে। এর মধ্যে ২৭ প্রজাতির সামুদ্রিক সাপ, বাকিগুলো স্থল সাপ।,এসব সাপের অধিকাংশই নির্বিষ। শুধুমাত্র বিষধর সাপের কামড়েই মানুষের মৃত্যু ঝুঁকি থাকে। নির্বিষ সাপের কামড়ে তেমন কোন ঝুঁকি নেই।,বাংলাদেশে ছয় থেকে আট প্রজাতির সাপ অত্যন্ত বিষধর বলে জানিয়েছেন বাংলাদেশ টক্সিকোলজি সোসাইটির সভাপতি এম এ ফয়েজ।,এই বিষধর সাপগুলো চারটি ধরণের হয়ে থাকে,,গবেষকরা বলছেন, বর্ষা মৌসুমে সকাল ও সন্ধ্যায় সাপে বেশি  ছোবল দেয়। শীতকালে গোখরো সাপের দংশনের ঘটনা ঘটে।,মূলত তিনভাবে এসব সাপের বিষ মানবদেহে প্রভাব ফেলে। হেমোটক্সিন রক্তকে সংক্রমণ করে। এতে কাটা জায়গায় রক্ত জমাট বাধে না, ফলে প্রবল রক্তক্ষরণ হয়।,মায়োটক্সিন বা মাংসপেশিকে অকার্যকর করে দেয়। এতে মাংসপেশির দ্রুত সংকোচনে গায়ে ব্যথা হতে থাকে এবং অসাড় হয়ে যায়। শ্বাসতন্ত্র নিয়ন্ত্রণ করে যেসব মাংসপেশি, সেগুলো ঠিকমত কাজ না করায় মানুষের দমবন্ধ হওয়ার অবস্থা হয়।,এছাড়া নিউরোটক্সিন মস্তিষ্কের কার্যকারিতা নষ্ট করে দেয়।,আবার কোন কোন সাপের বিষে শিরার ভেতর রক্ত জমাট বেধে গিয়ে আক্রান্ত ব্যক্তি প্রাণ হারায়। কখনও বিষক্রিয়া আবার শরীরের অন্যান্য অঙ্গে ছড়িয়ে পড়ে সেসব অঙ্গ বিকল করে দেয়।,আর কিছু কিছু বিষ যেখানে সাপে কেটেছে সেই স্থান ও আশপাশের কোষগুলোকে পুরো মেরে ফেলে। তখন মৃত কোষের কারণে পচে যাওয়া সেই সব প্রত্যঙ্গ কেটে বাদ দিতে হয়।,কোন একটা সাপের শরীরে ভিন্ন মাত্রায় কয়েকশ ধরনের বিষের সংমিশ্রণ থাকে। ফলে সেইসব সাপ কামড়ালে একই সাথে নানাধরনের বিষক্রিয়া ঘটতে থাকে। যে কারণে সাপের দংশনের চিকিৎসা খুব সহজ নয় বলে বিশেষজ্ঞরা জানিয়েছেন।,এক্ষেত্রে সাপের কামড়ের পর প্রথম পদক্ষেপ হিসেবে রোগীকে সাপে কাটার সাথে সাথে দ্রুত হাসপাতালে নেওয়া এবং সেই হাসপাতালে যদি সংশ্লিষ্ট সাপের বিষের অ্যান্টিভেনম থাকে – তাহলে যত দ্রুত সম্ভব সাপে কামড়ানোর ওষুধ বা অ্যান্টিভেনম প্রয়োগ করার পরামর্শ দিয়েছেন মি. ফয়েজ। তাহলেই আক্রান্ত ব্যক্তিকে দ্রুত আশঙ্কামুক্ত এমনকি মৃত্যু ঠেকানো সম্ভব।,অন্যদিকে চিকিৎসায় দেরি হলে বা চিকিৎসা না পেলে স্থায়ী পঙ্গুত্ব, অন্ধত্ব, এমনকি মৃত্যু হওয়ারও ঝুঁকি থাকে।"
চোখ ওঠা রোগের নাম ভারতের পশ্চিমবঙ্গে ‘জয় বাংলা’ হয়েছিল যেভাবে ,"ছবির উৎস, Jiad Ali,পশ্চিমবঙ্গে জয় বাংলা কথাটা আবারও খুব শোনা যাচ্ছে,কলকাতাসহ পশ্চিমবঙ্গে অনেক দিন পরে আবারও ‘জয় বাংলা’ কথা খুব শোনা যাচ্ছে। বাংলাদেশের মুক্তিযুদ্ধের সর্বাধিক পরিচিত স্লোগান হলেও এখন যে ‘জয় বাংলার’ কথা শোনা যাচ্ছে পশ্চিমবঙ্গে, তা আসলে ‘চোখ ওঠা’ রোগ বা কনজাংটিভাইটিস।,৭১-এর মুক্তিযুদ্ধের সময়ে কলকাতাসহ পশ্চিমবঙ্গে ব্যাপকভাবে চোখ ওঠা রোগ ছড়িয়ে পড়েছিল। সে সময় থেকেই কনজাংটিভাইটিস বা চোখ ওঠা রোগকে ‘জয় বাংলা’ বলে থাকেন পশ্চিমবঙ্গের মানুষ।,মুক্তিযুদ্ধের সময়ে তৎকালীন পূর্ব পাকিস্তান থেকে ভারতে আসা শরণার্থী এবং মুক্তিযোদ্ধাদের মধ্যেও এই রোগ ছড়িয়ে পড়েছিল।,পূর্ব পাকিস্তানের শরণার্থী শিবিরগুলি থেকেই পশ্চিমবঙ্গে চোখ ওঠা রোগটি ছড়িয়েছিল বলে মনে করা হলেও ব্রিটিশ মেডিক্যাল জার্নালের মতো প্রতিষ্ঠিত চিকিৎসা গবেষণাপত্রসহ একাধিক গবেষণায় বেরিয়ে এসেছে যে ১৯৭১ সালে গোটা দক্ষিণ-পূর্ব এশিয়াতেই রোগটি ছড়িয়েছিল। উত্তর প্রদেশের লক্ষ্ণৌতে সে বছর কনজাংটিভাইটিসকে মহামারি হিসাবে ঘোষণা করা হয়েছিল।,আবার রোগটির নাম কেন ‘জয় বাংলা’ হলো, তা নিয়েও চালু রয়েছে একাধিক তত্ত্ব।,ছবির উৎস, Getty Images,বাংলাদেশের স্বাধীনতা যুদ্ধের সময়ে ভারতে চলে আসা শরণার্থী শিবিরগুলিতে ব্যাপকভাবে ছড়িয়ে পড়েছিল কনজাংটিভাইটিস,’একাত্তরের রাতদিন’ বইয়ের লেখক, সাংবাদিক দিলীপ চক্রবর্তী ১৯৭১ সালে নিয়মিতভাবে শরণার্থী শিবির ও রণাঙ্গনে ঘুরতেন।,“কনজাংটিভাইটিস সেই সময় ভীষণভাবে ছড়িয়ে পড়েছিল। আমার বইতেও বিষয়টার উল্লেখ করেছি। কেউ কেউ বলে থাকেন যে শরণার্থীদের কিছুটা তাচ্ছিল্য করার জন্য একটা রোগের নামকে ‘জয় বাংলা’ বলে দেওয়া হয়েছিল,"" বিবিসি বাংলাকে বলেন মি. চক্রবর্তী।,""কিন্তু মুক্তিযুদ্ধের সব থেকে জনপ্রিয় স্লোগানকে চোখ ওঠা রোগের নাম দেওয়ার সেটা কারণ ছিল না। সেই সময়ে ইয়াহিয়া খান বাঙালীদের রক্তচক্ষু দেখাচ্ছিলেন, আর কনজাংটিভাইটিস হলেও চোখ লাল হয়ে যায়, সেইভাবেই রক্তচক্ষুর সূত্র ধরে লোকমুখে জয় বাংলা নামটা ছড়িয়ে পড়ে। আমার লেখাতেও এই ব্যাখ্যাই দিয়েছি আমি।“,“যে পশ্চিমবঙ্গবাসী শরণার্থীদের সঙ্গে ভাগ করে খাবার খেয়েছে, লক্ষ লক্ষ মানুষকে আশ্রয় দিয়েছে, তাদের তুচ্ছ তাচ্ছিল্য করে একটা রোগের নাম রেখে দেবে, এটা অযৌক্তিক। যারা এই তত্ত্ব চালানোর চেষ্টা করেন, তারা ভুল করেন,” বলছিলেন মি. চক্রবর্তী।,বিভিন্ন মেডিক্যাল জার্নালে প্রকাশিত গবেষণা পত্রগুলোতে দেখা যাচ্ছে কনজাংটিভাইটিস বা ‘জয় বাংলা’ ১৯৭১ এর মহামারী হিসাবে দেখা দেওয়ার প্রায় দশ বছর পরে আবারও পশ্চিমবঙ্গে ফিরে এসেছিল ১৯৮১ সালে। তবে ৭১-এর তুলনায় সেবারের প্রকোপ অনেকটাই কম ছিল।,তার পরেও মাঝে মাঝে কনজাংটিভাইটিস দেখা গেলেও বহু বছর পরে ২০২৩ সালে আবারও ফিরে এসেছে ‘জয় বাংলা’।,একাত্তরের রাতদিন বইতে লেখা আছে কীভাবে চোখ ওঠা রোগের নাম হয়ে গিয়েছিল জয় বাংলা,মুক্তিযুদ্ধের সময়ে খুলনা সাবসেক্টর কমান্ডার ছিলেন বাংলাদেশ সেনাবাহিনীর অবসরপ্রাপ্ত মেজর এএসএম শামসুল আরেফিন।,তিনি বিবিসি বাংলাকে বলেন, ১৯৭১ সালে ভারতে বাসে, ট্রামে বা যেখানেই যেত মুক্তিযোদ্ধা অথবা শরণার্থীরা, পশ্চিমবঙ্গের মানুষ 'জয় বাংলার' লোক বলতেন।,“আমাদের সবাইকে সে সময়ে জয় বাংলার মানুষ বলা হত।  সেই ডাকে কোনও অসম্মান বা তাচ্ছিল্য তো ছিলই না, বরং এটা যথেষ্ট সম্মানের অভিবাদন ছিল। আর যেহেতু শরণার্থী শিবিরগুলোতেই কনজাংটিভাইটিস বেশি ছড়িয়েছিল, তাই লোকমুখে এটা চালু হয়ে গিয়েছিল যে জয় বাংলা-র রোগ বা জয় বাংলার মানুষদের রোগ। তা থেকেই রোগটার নামই হয়ে গেল জয় বাংলা,“ বলেন মি. আরেফিন।,“তখন আমাদের বাহিনীর অনেক অফিসার আর মুক্তিযোদ্ধার মধ্যেই কনজাংটিভাইটিস ছড়িয়ে পড়েছিল। বিশেষত যারা কলকাতায় বেশ কিছুদিন কাটিয়ে তারপরে রণাঙ্গনে ফিরতেন তাদের অনেকেরই কনজাংটিভাইটিস হয়েছিল মনে আছে।“,আবার কলকাতা থেকে ওষুধপত্র আর চিকিৎসক দল নিয়ে সীমান্ত অঞ্চলের শরণার্থী শিবিরগুলিতে আর তৎকালীন পূর্ব পাকিস্তানের অভ্যন্তরে মাঝেমাঝেই যেতেন পিপলস রিলিফ কমিটির স্বেচ্ছাসেবক ও পরবর্তীতে কবি-সাংবাদিক জিয়াদ আলি।,তার কথায়, “পেট্রাপোল সীমান্ত সহ উত্তর ২৪ পরগণার বিভিন্ন সীমান্ত আর নদীয়াতে যেসব শরণার্থী শিবিরগুলোতে তখন নিয়মিতই যাতায়াত করতাম। মে-জুন মাস নাগাদ আমরা লক্ষ্য করি যে অনেকেই চোখ লাল হওয়া, চোখ থেকে জল পড়ার সমস্যার কথা জানাচ্ছেন আমাদের। শিবিরগুলি ছাড়া কলকাতা শহরেও বহু মানুষের তখন কনজাংটিভাইটিস হচ্ছিল। আমাদের সঙ্গী চিকিৎসকরা পরিষ্কার পরিচ্ছন্ন থাকার চেষ্টা করা, চোখে হাত না দেওয়া আর বারেবারে চোখে জল দেওয়ার পরামর্শ দিতেন। শরণার্থী শিবিরগুলিতে দেখতাম বেশ কিছু মানুষ কালো চশমা পড়াও শুরু করেছিলেন।“,বাংলাদেশের মুক্তিযুদ্ধের খবর সংগ্রহ করতে পশ্চিমবঙ্গে আসা বেশ কিছু বিদেশী সাংবাদিকও কনজাংটিভাইটিসে আক্রান্ত হয়েছিলেন বলে জানা যায়। সম্ভবত সেকারণেই নিউ ইয়র্ক টাইমসও এ নিয়ে প্রতিবেদন ছাপা হয়েছিল।,সেই সময়ের সংবাদপত্রের প্রতিবেদন অনুযায়ী সরকারি হিসাবেই প্রায় পাঁচ লক্ষ মানুষ চিকিৎসা করিয়েছিলেন কনজাংটিভাইটিসের। পরিস্থিতি এমন হয়েছিল যে স্কুল বন্ধ ছিল, ট্রেন চালক আর গার্ডদের মধ্যে সংক্রমণ ছড়িয়ে পড়ায় রেল চলাচল ব্যহত হয়েছিল।,১৯৭১ এর মুক্তিযোদ্ধাদের ছবি হাতে কবি-সাংবাদিক জিয়াদ আলি,সপ্তাহ দুয়েক আগে কলকাতার আদি বাসিন্দা, বর্তমানে সিঙ্গাপুর নিবাসী ঘোষ পরিবার দেশে এসেছিলেন ছুটি কাটাতে। ফিরে যাওয়ার কয়েকদিন আগে পরিবারের কর্তা কুবলয় ঘোষের হঠাৎই চোখ লাল হয়ে ভীষণ ফুলে যায়, সমানে জল পড়তে থাকে।,মি. ঘোষের স্ত্রী সুদেষ্ণা ঘোষ বলছিলেন, “ওর চোখ ফুলে গিয়ে প্রায় বন্ধ হয়ে যাওয়ার অবস্থা হয়েছিল। তারপরেই আমার, ছেলের আর আমার মায়ের সংক্রমণ ছড়ালো। ডাক্তারের কাছে গেলাম সবাই। সবারই কনজাংটিভাইটিস। ওদের তিন-চার দিনের মধ্যে সেরে গেলেও আমার সারতে প্রায় সাত দিন লেগেছিল। বাকিদের চোখে ব্যথা না থাকলেও আমার প্রচণ্ড ব্যথা ছিল চোখে।“,কনজাংটিভাইটিসের কারণে ঘোষ পরিবারকে সিঙ্গাপুরে ফিরে যাওয়া দু'বার পিছিয়ে দিতে হয়।,এই কয়েক সপ্তাহের মধ্যে কলকাতা সহ পশ্চিমবঙ্গের বিভিন্ন এলাকায় কনজাংটিভাইটিস ব্যাপকভাবে ছড়িয়ে পড়েছে বলে চিকিৎসকরা জানাচ্ছেন।,কলকাতার নীলরতন সরকার মেডিক্যাল কলেজের চক্ষু বিভাগের সিনিয়র চিকিৎসক উদয়াদিত্য মুখার্জী বলছিলেন, “আমাদের হাসপাতালের আউটডোরে প্রতিদিন গড়ে ১৫-১৬ শতাংশ রোগীই কনজাংটিভাইটিস নিয়ে আসছেন। বাস্তবে আক্রান্তের সংখ্যাটা আরও বহু গুণ বেশি হওয়ারই সম্ভাবনা, কারণ কনজাংটিভাইটিসে আক্রান্ত হলে সিংহভাগ রোগীই ডাক্তারের কাছে আসেন না, এমনিতেই তিন-চার দিনের মধ্যে সেরে যায়। যাদের বাড়াবাড়ি হয়, তারাই শুধু হাসপাতালে বা ব্যক্তিগত চেম্বারে ডাক্তারের কাছে আসেন।“,তিনি বলছিলেন, “বহু বছর পরে এত সংখ্যক কনজাংটিভাইটিস রোগী পাচ্ছি আমরা। এখনও পর্যন্ত কোন স্ট্রেইন থেকে এই ভাইরাসটা ছড়াচ্ছে, তা জানা যায় নি, কিন্তু দেখে মনে হচ্ছে এটা নতুন কোনও স্ট্রেইন।“,সম্প্রতি কনজাংটিভাইটিস আক্রান্ত রোগীর সংখ্যা বেড়ে যাওয়ায় জয় বাংলা নামটাও আবারও বেশি শোনা যাচ্ছে।"
