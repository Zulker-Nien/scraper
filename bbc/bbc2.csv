Blog Titles,Blog Content
ডেঙ্গু পরিস্থিতি কেন এতো মারাত্মক হয়ে উঠলো? ,"ছবির উৎস, Getty Images,এক সময়ে বাংলাদেশে ডেঙ্গু রোগটি মৌসুমি রোগ বলে মনে করা হলেও, গত কয়েক বছর ধরে সারা বছর জুড়ে এর প্রকোপ দেখা যাচ্ছে।,ডেঙ্গুতে আক্রান্ত হয়ে গত ২৪ ঘণ্টায় বাংলাদেশে রেকর্ড ১৯ জনের মৃত্যু হয়েছে, গত সাড়ে ছয় মাসে মৃত্যু হয়েছে ১৪৬ জনের। এর আগে বাংলাদেশে বছরের প্রথম ছয় মাসে ডেঙ্গুতে এতো মৃত্যু হয়নি।,বছরের পর বছর ধরে বাংলাদেশে ডেঙ্গুর সংক্রমণ আর এই রোগের ভাইরাস আরও শক্তিশালী হয়ে ওঠার পরেও সেদিকে নজর না দেয়ায় এই বছরে ডেঙ্গু মারাত্মক হয়ে উঠেছে বলে বাংলাদেশের জনস্বাস্থ্যবিদরা মনে করছেন।,তারা বলছেন, এক সময়ে বাংলাদেশে ডেঙ্গু রোগটি মৌসুমি রোগ বলে মনে করা হলেও, গত কয়েক বছর ধরে সারা বছর জুড়ে প্রকোপ দেখা যাচ্ছে।,এর ফলে এই রোগের চার ধরনের ভাইরাস আরও শক্তিশালী হয়ে উঠেছে এবং রোগটি দেশের সব জেলায় ছড়িয়ে পড়েছে।,ডেঙ্গুতে আক্রান্ত হয়ে গত ২৪ ঘণ্টায় রেকর্ড ১৯ জনের মৃত্যুর তথ্য জানিয়েছে বাংলাদেশের স্বাস্থ্য অধিদপ্তর। এই সময়ে আক্রান্ত হয়ে হাসপাতালে ভর্তি হয়েছে ১৭৯২ জন। এর আগে কোন বছরের প্রথম ছয় মাসে ডেঙ্গুতে এতো মানুষের মৃত্যু হয়নি।,এই বছরের সাড়ে ছয় মাসেই ডেঙ্গুতে আক্রান্ত হয়ে মোট ১৪৬ জনের মৃত্যু হয়েছে আর আক্রান্ত হয়ে হাসপাতালে ভর্তি হয়েছে ২৫ হাজার ৭৯২ জন।,জনস্বাস্থ্য বিশেষজ্ঞরা বলছেন, গত কয়েক বছর ধরে অব্যাহতভাবে ডেঙ্গুর সংক্রমণ ঘটে চললেও সেদিকে তেমন গুরুত্ব দেয়া হয়নি। ফলে এই বছরে মৌসুমের আগে আগে সেটা প্রকট হয়ে উঠেছে।,চিকিৎসকরা বলছেন, গত কয়েক বছরের তুলনায় এবার ডেঙ্গু রোগীদের অবস্থা খুব তাড়াতাড়ি অবনতি হচ্ছে।,মুশতাক হোসেন বলছেন, ‘’আসলে গত বছরের সঙ্গে এই বছরের মধ্যে ডেঙ্গু রোগী আসার ক্ষেত্রে কোন বিরতি ছিল না। শীতকালেও আমরা রোগী পেয়েছি। এবার মৌসুম শুরু হওয়ার এক দেড় মাস আগে থেকেই আমরা অনেক বেশি রোগী পাচ্ছি।‘’,বাংলাদেশে প্রথম ডেঙ্গু শনাক্ত হয় ১৯৬৫ সালে। তখন এই রোগটি ঢাকা ফিভার নামে পরিচিত ছিল। কিন্তু ২০০০ সালের পর থেকে রোগটির সংক্রমণ বাড়তে শুরু করে।,‘’আক্রান্তদের মধ্যে ডেঙ্গুর চারটি ধরন বা সেরোটাইপ পাওয়া যাচ্ছে। যারা এখন আক্রান্ত হচ্ছে, তাদের মধ্যে দ্বিতীয় বার আক্রান্ত হওয়ার সংখ্যাই বেশি। ২০০০ সালের আগে আগে আমরা দেখেছি, মানুষজন একটা ডেঙ্গুর একটা ধরনে আক্রান্ত হতো। ফলে তাদের মধ্যে একটা প্রতিরোধ ক্ষমতা গড়ে উঠতো। কিন্তু যখন মানুষ চারটা ধরনেই আক্রান্ত হতে শুরু করে, তখন প্রতিরোধ ক্ষমতা তেমন কাজ করে না। তখন সংক্রমিত হওয়ার ঝুঁকি তিনগুণ বেড়ে যায়,’’ তিনি বলছেন।,সোমবার স্বাস্থ্য অধিদপ্তরের অতিরিক্ত মহাপরিচালক ডা. রাশেদা সুলতানা বলেছেন, দেশে ডেঙ্গু সংক্রমণ পরিস্থিতি ক্রমেই খারাপ হচ্ছে। তবে প্রতিটি হাসপাতালেই এখন ডেঙ্গু কর্নার আছে। প্রতিটি হাসপাতালেই পর্যাপ্ত শয্যা প্রস্তুত রয়েছে। আক্রান্তের সংখ্যা বাড়লেও আমরা চিকিৎসা দিতে প্রস্তুত আছি।,বাংলাদেশে গত বছর ডেঙ্গুতে আক্রান্ত হয়ে ৬২ হাজার ৩৮২ জন রোগী হাসপাতালে ভর্তি হয়েছিলেন। মৃত্যু হয়েছিল রেকর্ড ২৮১ জনের। সেই বছরেও জুলাই, অগাস্ট মাসে ডেঙ্গুর সংক্রমণ অনেক বেড়ে গিয়েছিল।,তার আগের বছরেও ডেঙ্গুতে আক্রান্তের সংখ্যা অনেক ছিল। সবচেয়ে বেশি আক্রান্ত হয়েছিল ২০১৯ সালে।,ছবির উৎস, Getty Images,ঢাকার একটি সরকারি হাসপাতালের চিত্র, শষ্যার চেয়ে ডেঙ্গু রোগী বেশি হওয়ায় অনেককে মেঝেতে থেকে চিকিৎসা নিতে হচ্ছে,গত কয়েক বছর ধরে ডেঙ্গুর এরকম সংক্রমণ চলার পরেও সেটা ঠেকাতে বা নিয়ন্ত্রণ করতে  কার্যকর কোন ব্যবস্থা কেন নেয়া হয়নি?,এমন প্রশ্নের জবাবে ড. মুশতাক হোসেন বলছেন, ‘’ডেঙ্গু মোকাবেলায় যে ধরনের ব্যবস্থা নেয়া হচ্ছে, সেটা অনেকটা গতানুগতিক ব্যবস্থা নেয়া হচ্ছে। সংশ্লিষ্টরা মনে করছেন, এটা হয়তো সাময়িক একটা রোগ, কিছুদিন পরেই চলে যাবে। ফলে কার্যকর বা দীর্ঘমেয়াদি কোন ব্যবস্থা কোথাও নেয়া হচ্ছে না। ফলে ডেঙ্গু রোগটা একেবারে জাঁকিয়ে বসেছে। যে গুরুত্ব দিয়ে আমাদের ঝাঁপিয়ে পড়া দরকার, সেটা হচ্ছে না। এটা যে একটা মহামারী, সেরকম করে কোন ব্যবস্থা নেয়া হচ্ছে না।‘’,স্বাস্থ্য খাতের বিশেষজ্ঞরা বলছেন, ডেঙ্গু রোগটি নিয়ে বড় ধরনের গবেষণা, নজরদারি নেই। এখন পর্যন্ত শুধুমাত্র হাসপাতালে ভর্তি রোগীদের তথ্য স্বাস্থ্য কর্মকর্তাদের কাছে আসছে। কিন্তু এর বাইরেও যে বিপুল মানুষ আক্রান্ত হচ্ছেন, ঘরে বসে চিকিৎসা নিচ্ছেন, তাদের তথ্য কোথাও নেই।,মশা দমনেও দেশ জুড়ে বড় ধরনের কোন পদক্ষেপ নেয়া হচ্ছে না। এমনকি এখন মশা দমনে যেসব ওষুধ ব্যবহার করা হচ্ছে, সেগুলোর কার্যকারিতা আছে কিনা, তাও কারও জানা নেই।,তিনি বলছেন, ‘’সেই সঙ্গে এডিস মশার ঘনত্ব বেড়ে গেছে। শহরে গ্রামে পলিথিন, প্লাস্টিকের বোতলের ব্যবহার বেড়ে যাওয়া পানি জমে যাওয়া, নগরায়নের ফলে পানি আটকে থাকার কারণে ডেঙ্গু মশা বেড়েছে, ফলে রোগীও বেড়ে গেছে।‘’,বাংলাদেশে বছরের প্রথম ছয় মাসেই ডেঙ্গু পরিস্থিতি মারাত্মক আকার ধারণ করেছে বলে জনস্বাস্থ্য বিশেষজ্ঞরা মনে করছেন।,জনস্বাস্থ্য বিশেষজ্ঞ ও রোগতত্ত্ব, রোগ নিয়ন্ত্রণ ও গবেষণা প্রতিষ্ঠানের সাবেক প্রধান বৈজ্ঞানিক কর্মকর্তা মুশতাক হোসেন বিবিসি বাংলাকে বলেন, ‘’ অন্যান্য বছরের তুলনায় এই বছর ডেঙ্গুর প্রাদুর্ভাব অনেক আগেই এসেছে। এটা এখন সারা দেশেই ছড়িয়ে পড়েছে, ফলে এটাকে প্রাদুর্ভাব থেকে মহামারীর দিকে চলে যাচ্ছে। আমরা মনে করি, এখন দেশে একটা জরুরি স্বাস্থ্য পরিস্থিতির তৈরি হয়েছে।‘’,এটা মোকাবেলায় গতানুগতিক পদক্ষেপ বাদ দিয়ে বিশেষ পরিকল্পনা নেয়া দরকার বলে তিনি মনে করছেন। না হলে পরিস্থিতি সামাল দেয়া যাবে না।,ডেঙ্গু রোগের নতুন কিছু লক্ষণ সম্প্রতি চিহ্নিত হয়েছে,বর্তমানে ঢাকার সবগুলো সরকারি হাসপাতালে ধারণ ক্ষমতার বেশি ডেঙ্গু রোগী রয়েছে। বেসরকারি হাসপাতালগুলোতেও এখন প্রতিদিন যত রোগী ভর্তি হচ্ছে, তাদের বেশিরভাগই ডেঙ্গু আক্রান্ত।,স্বাস্থ্য অধিদপ্তরের তথ্য অনুযায়ী, বর্তমানে দেশের ৬৪টি জেলাতেই ডেঙ্গু রোগী শনাক্ত হয়েছে। দেশে যে সময়কালকে ডেঙ্গুর মৌসুম বলে ধরা হয়, তার আগেই আক্রান্তের সংখ্যা ভয়াবহ হয়ে উঠেছে।,বিশেষ করে ২৫ থেকে ৪০ বছর বয়সী ব্যক্তিরা ডেঙ্গুতে বেশি আক্রান্ত হচ্ছেন। আক্রান্তদের বেশিরভাগই ঢাকা শহরের বাসিন্দা।,ময়মনসিংহ মেডিকেল কলেজ হাসপাতালে ডেঙ্গু রোগ নিয়ে ভর্তি হয়েছেন রফিকুল ইসলাম। তিনি বলছেন, ‘’তিনদিন আগে জ্বর এসেছিল। এরপর বমি শুরু হওয়ায় হাসপাতালে এসে ডাক্তার দেখালে ভর্তি হতে বলে। আমার আশেপাশে আরও যারা রয়েছে, তারা সবাই ডেঙ্গু রোগী।‘’,বেশিরভাগ রোগীকে হাসপাতালের আইসোলেশন ওয়ার্ডে রাখা হয়েছে।,রাজশাহী, চট্টগ্রাম, কুমিল্লা, বরিশাল, যশোর, বগুড়ায় খবর নিয়ে ডেঙ্গু আক্রান্ত নতুন নতুন রোগী ভর্তির তথ্য পাওয়া যাচ্ছে।,জনস্বাস্থ্য বিশেষজ্ঞ মুশতাক হোসেন বলছেন, ‘’ঢাকার বাইরে অধিকাংশ মানুষ প্রথমবারের মতো আক্রান্ত হচ্ছে, ফলে খুবই খারাপ ধরনের রোগীর সংখ্যা শহরের তুলনায় বা ঢাকার তুলনায় কম। তবে গত দুই বছরের তুলনায় গ্রামাঞ্চলে রোগীর সংখ্যা অনেক বেড়েছে। কিন্তু এভাবে যদি ডেঙ্গু ছড়াতে থাকে, তাহলে আগামীতে আমরা গ্রামাঞ্চলেও আরও খারাপ পরিস্থিতি দেখতে পাবো। কারণ আগামীকে গ্রামাঞ্চলে মানুষজন দ্বিতীয়বারের মতো আক্রান্ত হবে। তখন সেখানেও পরিস্থিতি আরও ভয়াবহ হবে।‘’,শুধুমাত্র ঢাকা মহানগরীতেই সরকারি এবং বেসরকারি মিলিয়ে এখন ৫৩টি হাসপাতালে ডেঙ্গু রোগী ভর্তি রয়েছে। সবচেয়ে বেশি রোগী রয়েছে মুগদা মেডিকেল কলেজ হাসপাতালে।,এছাড়া ঢাকা মেডিকেল কলেজ হাসপাতাল, এসএসএসএমসি ও মিটফোর্ড হাসপাতাল, ডিএনসিসি ডেডিকেটেড কোভিড-১৯ হাসপাতাল, বেসরকারি হলি ফ্যামিলি রেড ক্রিসেন্ট হাসপাতালে অনেক রোগী ভর্তি রয়েছে। বড় হাসপাতালগুলোয় জায়গা না হওয়ায় অনেক রোগী মেঝেতে থেকেই চিকিৎসা নিচ্ছেন।,ছবির উৎস, Getty Images,দেশের ৬৪ জেলাতেই ডেঙ্গু রোগী শনাক্ত হয়েছে, সবচেয়ে বেশি রোগী ঢাকায়,স্বাস্থ্য অধিদপ্তর থেকে যে তথ্য দেয়া হয়, তাতে দেশে ডেঙ্গু আক্রান্তের প্রকৃত তথ্য আসছে না বলে খোদ কর্মকর্তারাই স্বীকার করেছেন। কারণ যারা আক্রান্ত হয়ে ঘরে বসে চিকিৎসা নিচ্ছেন, তাদের তথ্য এখানে যুক্ত হয়না। এমনকি সব বেসরকারি হাসপাতালের তথ্যও এখানে নেই।,গত সপ্তাহে স্বাস্থ্য বিষয়ক একটি সেমিনারে বক্তারা বলেন, ডেঙ্গু পরিস্থিতিকে এখন বিশেষ স্বাস্থ্য পরিস্থিতি হিসাবে ঘোষণা করার সময় এসেছে।,তবে স্বাস্থ্য অধিদপ্তরের কর্মকর্তারা বলেছেন, আশঙ্কাজনকভাবে ডেঙ্গু রোগী বাড়লেও এখনো বিশেষ পরিস্থিতি ঘোষণা করার মতো সময় এসেছে বলে তারা মনে করেন না।,চিকিৎসকরা বলছেন, বর্তমানে ডেঙ্গুর প্রকোপ বেড়ে যাওয়ায় দেহে জ্বর দেখা দিলেই চিকিৎসকের পরামর্শ নেয়া উচিত। এরপর পরীক্ষায় ডেঙ্গু শনাক্ত হলে রোগীর অবস্থা বুঝে চিকিৎসক ওষুধ বা হাসপাতালে ভর্তির পরামর্শ দেবেন।,ডা. তৌফিক আহমেদ বলছেন, সব ধরনের ডেঙ্গুতেই হাসপাতালে ভর্তি হতে হয় না। সাধারণ জ্বরের সাথে অন্য কোন উপসর্গ না থাকলে বাড়িতে বিশ্রামে থেকে আর ওষুধ খেয়েই সুস্থ হওয়া যাবে। সেক্ষেত্রে নিজে নিজে ওষুধ না খেয়ে চিকিৎসকের পরামর্শ নিয়ে খেতে হবে। তবে প্রচুর তরল খাবার, ডাবের পানি, লেবুর শরবত ইত্যাদি খাওয়া যেতে পারে।‘’,ডেঙ্গুর প্রধান লক্ষণ জ্বর। সাধারণত ৯৯ থেকে ১০৬ ডিগ্রি ফারেনহাইট পর্যন্ত তাপমাত্রা উঠতে পারে। জ্বরের সঙ্গে শরীরে ব্যথা, মাথা ব্যথা, চামড়ায় র‍্যাশ বা ফুসকুড়ি ওঠা, চোখে ব্যথা দেখা দিতে পারে।,""রোগীর ডায়াবেটিস থাকলে, ডেঙ্গুর সঙ্গে সঙ্গে যদি পেটে ব্যথা বা বমি হয়, উচ্চ রক্তচাপ, কিডনি বা লিভারের সমস্যা, অন্তঃসত্ত্বা ইত্যাদি থাকলে হাসপাতালে ভর্তি হয়ে চিকিৎসা নেয়া ভালো। বিশেষ করে বমি বা খিঁচুনি হলে, নাক, মলদ্বার, মাড়ি দিয়ে বা প্রস্রাবের সাথে রক্তপাত হলে কোনরকম দেরি না করে দ্রুত হাসপাতালে নিয়ে যেতে হবে,"" বলছেন ড. আহমেদ।,তিনি বলছেন, ডেঙ্গু জ্বর কমে গেলেও অবহেলা না করে চিকিৎসকের পরামর্শ নেয়া উচিত। তাহলে পরবর্তীতে অনেক জটিলতার এড়ানো যেতে পারে।,অনেক সময় রোগীর রক্তে প্লেটলেট কাউন্ট কমে গেলে বা রক্তপাত বেশি হলে রক্ত দেয়ার প্রয়োজন হতে পারে। সেক্ষেত্রে রোগীর রক্তের গ্রুপের সম্ভাব্য রক্তদাতার খোঁজ বা যোগাযোগ করে রাখা যেতে পারে।"
আলঝেইমার্স রোগের  চিকিৎসায় মোড় ঘুরিয়ে দিতে পারে নতুন যে ওষুধ ,"ছবির উৎস, Getty Images,আলঝেইমারসের চিকিৎসায় নতুন ওষুধ আসছে,আলঝেইমার্স রোগের চিকিৎসায় সাফল্যের নতুন মোড় আনার কারণে সমাদৃত হচ্ছে ডোনানেমাব নাম নতুন এক ধরণের ওষুধ। সারা বিশ্বে পরীক্ষা চালানোর দেখা গেছে যে, এই ওষুধ চিন্তা করার শক্তি লাঘবের প্রক্রিয়াকে ধীর করে দেয়।,অ্যান্টিবডি মেডিসিন বা দেহে প্রতিরক্ষা ব্যবস্থা জোরদার করা এই ওষুধটি ডিমেনশিয়ার এই ধরনটিতে আক্রান্ত ব্যক্তির মস্তিষ্কে তৈরি হওয়া এক ধরনের প্রোটিনকে সরিয়ে দেয়। ফলে এটি প্রাথমিকভাবে আক্রান্ত রোগীর অবস্থার উন্নতি ঘটাতে সাহায্য করে।,যদিও এটা কোন প্রতিষেধক নয়, তবে দাতব্য প্রতিষ্ঠানগুলো বলছে যে, জামা নামে চিকিৎসা জার্নালে প্রকাশিত এই গবেষণার ফল আলঝেইমার্স চিকিৎসায় নতুন যুগের সূত্রপাতকে নির্দেশ করছে।,যুক্তরাজ্যের ওষুধ বিষয়ক ওয়াচডগ সংস্থা এটি মূল্যায়ন করে দেখছে যে, এটিকে জাতীয় স্বাস্থ্য সেবা বিভাগ বা এনএইচএস এ ব্যবহার করা যায় কিনা।,এই ওষুধটি শুধু আলঝেইমার্স রোগের ক্ষেত্রেই কাজ করে, ডিমেনশিয়ার অন্য কোন ধরণ যেমন ভাস্কুলার ডিমেনশিয়ায় এটি কার্যকর নয়।,পরীক্ষায় এই ওষুধটি রোগের গতি এক তৃতীয়াংশ ধীর করেছে বলে মনে করা হচ্ছে। এতে করে আক্রান্ত ব্যক্তিরা তাদের দৈনন্দিন নানা কাজ, যেমন খাবার তৈরি করা বা কোন শখ উপভোগ করার মতো সুযোগ বেশি পাচ্ছে।,বৈশ্বিক এই পরীক্ষায় অংশ নিচ্ছেন যুক্তরাজ্যের এমন কয়েক ডজন মানুষের মধ্যে মাইক কলি একজন, তার বয়স ৮০ বছর। তিনি এবং তার পরিবার বিশেষভাবে বিবিসির সাথে কথা বলেছেন।,লন্ডনের একটি ক্লিনিকে প্রতিমাসে একবার এই ওষুধ ধীরে ধীরে ইনজেকশনের মাধ্যমে গ্রহণ করে থাকেন। তিনি দাবি করেন, “আপনার এ পর্যন্ত যত ভাগ্যবান মানুষের সাথে দেখা হয়েছে তার মধ্যে তিনি একজন।”,মাইক কলি(বামে) তার ছেলে মার্কের সাথে,এই পরীক্ষা শুরু করার কিছু দিন আগে মাইক এবং তার পরিবারের সদস্যরা খেয়াল করেন যে, তিনি তার স্মৃতি মনে করা এবং সিদ্ধান্ত নিতে গিয়ে সমস্যার মুখে পড়ছেন।,তার ছেলে মার্ক বলেন যে, শুরুতে এই বিষয়টা দেখা খুবই কষ্টকর ছিল।,“তথ্য প্রক্রিয়া করতে এবং সমস্যার সমাধান করার ক্ষেত্রে সে যে ধরণের সমস্যার মুখে পড়ছিল তা দেখাটা খুব কষ্টকর ছিল। কিন্তু আমার মনে হচ্ছে এখন তার সমস্যাটা এমন একটা পর্যায়ে এসেছে যে, এটি আর খারাপ হচ্ছে না।”,কেন্টের বাসিন্দা মাইক বলেন, “আমি প্রতিদিনই আরো বেশি আত্মবিশ্বাসী অনুভব করি।”,ফার্মাসিউটিক্যাল কোম্পানি এলি লিলির তৈরি করা ডোনানেমাব ওষুধটি লিকানেমাব নামে আরেকটি ওষুধের মতোই কাজ করে। লিকানেমাব ওষুধটি তৈরি করেছিল এইসাই এন্ড বায়োজেন নামে ওষুধ কোম্পানি। তাদের ওষুধটি এই রোগের চিকিৎসায় কার্যকর প্রমাণিত হওয়ার পর বিশ্বজুড়ে এটি সংবাদের শিরোনামে উঠে এসেছিল।,অত্যন্ত আশাব্যঞ্জক হলেও এই ওষুধগুলো পার্শ্বপ্রতিক্রিয়ামুক্ত নয়।,ডোনানেমাবের পরীক্ষায় এক তৃতীয়াংশ রোগীর মস্তিষ্কে অস্বাভাবিক বৃদ্ধি দেখা দিয়েছিল। বেশিরভাগের ক্ষেত্রে অবশ্য কোন ধরণের উপসর্গ প্রকাশিত হওয়ার আগেই এটি প্রতিকার করা সম্ভব হয়েছিল।,তবে দুইজন স্বেচ্ছাসেবী এবং সম্ভবত আরো একজনের মস্তিষ্ক মারাত্মক ফুলে উঠার কারণে পরীক্ষা চলাকালীন মারা গেছেন। আরেকটি অ্যান্টবডি ড্রাগ যার নাম ছিল আদুকানুমাব, সুরক্ষা ইস্যুতে সেটি সম্প্রতি ইউরোপীয় নিয়ন্ত্রকরা বাতিল করে দিয়েছেন। এছাড়া ওই ওষুধটি যে রোগীদের উপর কাজ করছিল তারও কোন প্রমাণ ছিল না।,ডোনানেমাব ওষুধের পরীক্ষার সময় গবেষকরা ৬০ থেকে ৮৫ বছর বয়সী ১৭৩৬ জন মানুষের উপর পরীক্ষা-নিরীক্ষা করেছেন, যারা আলঝেইমার্সের প্রাথমিক স্তরে ছিল।,এদের অর্ধেককে মাসে একবার করে ধীরে ধীরে ইনজেকশনের মাধ্যমে এই ওষুধ দেয়া হয়েছে। আর বাকি অর্ধেক মানুষকে ওষুধের মতো একটি তরল দেয়া হয়েছে যা প্ল্যাসেবু নামেও পরিচিত। অর্থাৎ এমন একটি ওষুধ যাতে আসলে কোন সক্রিয় ওষুধি উপাদান নেই যেমন চিনির বড়ি ইত্যাদি। পুরো প্রক্রিয়া চলেছে ১৮ মাস ধরে।,এর থেকে যা পাওয়া গেছে তা হলো:,এই ওষুধটির কিছু সুবিধা রয়েছে, অন্তত কিছু রোগীর ক্ষেত্রে এটি কাজ করেছে। যারা এই রোগটির প্রাথমিক পর্যায়ে ছিলেন এবং যাদের মস্তিষ্কে অ্যামিলইড নামে এক ধরণের প্রোটিনের পরিমাণ কম ছিল তাদের উপর এই ওষুধ বেশি কার্যকর ছিল। মস্তিষ্ক স্ক্যান করে সেটি পরিষ্কার দেখা গেছে।,যাদেরকে এই ওষুধ দেয়া হয়েছিল তারা তাদের দৈনন্দিন নানা কাজ চালিয়ে যেতে পেরেছেন। যেমন সাম্প্রতিক বিষয় নিয়ে আলোচনা করা, ফোনকলের উত্তর দেয়া বা কোন শখ পূরণ করা।,আক্রান্ত ব্যক্তি তার দৈনন্দিন কাজ কতটা চালিয়ে যেতে পারেন তার মাধ্যমে রোগের গতি নির্ণয় করা হয়। সেই গতি এই ওষুধ নেয়ার ফলে সার্বিকভাবে ২০-৩০ শতাংশ ধীর হয়েছে বলে গবেষকরা জানাচ্ছেন। একই সাথে যেসব রোগী এই ওষুধের প্রতি ভাল প্রতিক্রিয়া দেখিয়েছেন তাদের মধ্যে রোগের গতি ৩০-৪০ শতাংশ পর্যন্ত ধীর হয়েছে বলে ধরা হচ্ছে,ডোনানেমাব গ্রহণকারী রোগীদের অর্ধেকই এক বছর পর চিকিৎসা নেয়া ছেড়ে দিতে সক্ষম হয়েছেন। কারণ ওই ওষুধ তাদের মস্তিষ্ককে পর্যাপ্ত পরিমাণে পরিষ্কার করতে সক্ষম হয়েছে।,আলঝেইমার্স মতো জটিল রোগের ক্ষেত্রে অ্যামিলইড একটি মাত্র অংশ। তাই দীর্ঘ সময়ে এই চিকিৎসা আরো বেশি কার্যকর ভূমিকা রাখবে কিনা তা নিয়ে সতর্ক রয়েছেন বিশেষজ্ঞরা।,তারা বলছেন, এই ওষুধেদর প্রভাব হয়তো মোটামুটি, কিন্তু এর মাধ্যমে যে ফলাফল পাওয়া যায় তাতে নিশ্চিত হওয়া যায় যে মস্তিষ্ক থেকে অ্যামিলইড সরিয়ে ফেলা সম্ভব হলে তা আলঝেইমার্সের গতি পাল্টে দিতে পারে এবং এর মাধ্যমে এতে আক্রান্ত রোগীরা ঠিক সময়ে চিকিৎসা পেলে পুরোপুরি সেরেও উঠতে পারে।,যুক্তরাজ্যের ডিমেনশিয়া গবেষণা ইন্সটিটিউটের অধ্যাপক গিলস হারডিংহাম বলেন: “আজ এই ফল পুরোপুরিভাবে প্রকাশিত হয়েছে দেখে দুর্দান্ত লাগছে।”,“আইলঝেইমার্সের চিকিৎসার জন্য আমরা দীর্ঘদিন ধরে অপেক্ষা করেছি, তাই এই খাতে বাস্তব অগ্রগতি ঘটতে দেখাটা আসলেই অনেক উৎসাহব্যঞ্জক।”,যুক্তরাজ্যের আলঝেইমার্স রিসার্চ এর গবেষক ডা. সুসান কোলহাস বলেন: “আজকের ঘোষণা আরেকটি মাইলফলক স্পর্শ করলো।”,“দশকের পর দশক ধরে চলা গবেষণাকে ধন্যবাদ, ডিমেনশিয়া নিয়ে দৃষ্টিভঙ্গি এবং মানুষ ও সমাজের উপর এর প্রভাব অবশেষে পরিবর্তিত হচ্ছে এবং আমরা একটি নতুন যুগে প্রবেশ করছি যেখানে আলঝেইমার্স রোগ নিরাময়যোগ্য হতে পারে।”,বিবিসির রেডিও ফোর এর এক অনুষ্ঠানে কথা বলার সময় ব্রিটেনের সাবেক প্রধানমন্ত্রী ডেভিড ক্যামেরন বলেন, এনিয়ে আরো গবেষণায় বিনিয়োগ করা উচিত। এই ওষুধকে তিনি ‘স্ট্যাটিন অব ব্রেইন’ বা মস্তিষ্কের ধমনী পরিষ্কারক বলে উল্লেখ করেছেন।,তিনি বলেন, “আমরা এমন একটি বড়ি চাই যা মস্তিষ্ক এমন ধরণের প্রোটিন গঠিত হয় এমন মানুষ প্রতিদিন বা সপ্তাহে এক দিন নিতে পারে যাতে করে এই প্রোটিন তাদের মস্তিষ্ক থেকে দূর করা যায় এবং এর মাধ্যমে ডিমেনশিয়ায় পরিণত হয় এমন রোগেরও ঝুঁকি কমিয়ে আনা সম্ভব হয়।”,নতুন ধরণের চিকিৎসা চালু করার জন্য প্রয়োজন অনুযায়ী সরকার বিনিয়োগ করতে প্রস্তুত কিনা এমন প্রশ্নের উত্তরে মি. ক্যামেরন বলেন, এটার জন্য সত্যিকারেই একটি প্রণোদনা ছিল।,“আমরা ছয় কোটি মানুষের দেশ, যার মধ্যে ১০ লাখ মানুষ ডিমেনশিয়ায় আক্রান্ত, যাদের মধ্যে অনেককেই অনেক ব্যয়বহুল চিকিৎসাসেবার আওতায় রাখা হয়েছে। কাজেই মানুষকে কার্যকর চিকিৎসা দেয়ার জন্য প্রচুর সঞ্চয় করতে হবে....আমি আশাবাদী যে আমাদের সিস্টেম হয়তো এটা সরবরাহ করতে পারবে।”,যুক্তরাষ্ট্রে লাইসেন্স পাওয়া লাকানেমাব ওষুধের দাম প্রায় ২৭৫০০ মার্কিন ডলার।,তবে ডোনানেমাব এর দাম কেমন হবে এবং যুক্তরাজ্যে এটি অনুমোদন পেতে আরো কতদিন লাগবে তা এখনো পরিষ্কার নয়। কিন্তু আলঝেইমার্স বিশেষজ্ঞরা বলছেন, দুটি ওষুধ থাকলে প্রতিযোগিতা সৃষ্টি হয়ে দামের উপর প্রভাব ফেলবে।,যুক্তরাজ্যের ওষুধের ওয়াচডগ প্রতিষ্ঠান এনআইসিই বলেছে, আলঝেইমার্স রোগের কারণে সৃষ্ট মৃদু ডিমেনশিয়া এবং যৌক্তিক আচরণের সমস্যা বিষয়ক চিকিৎসায় ডোনানেমাবকে অনুমোদন দেয়া নিয়ে এরইমধ্যে কাজ শুরু করেছে তারা।,“আমাদের লক্ষ্য হল যুক্তরাজ্যে এটির লাইসেন্স পাওয়ার সাথে সাথে যাতে এটি এনএইচএস-এ এর ব্যবহার নিশ্চিত করা যায় তার জন্য সুপারিশ করা,” বলেন একজন মুখপাত্র।,নিজের ৮০তম জন্মদিন উদযাপন করছেন মাইক কলি,এপ্রিলে মাইক কলির বয়স ৮০ হয়েছে। তার জন্মদিনের অনুষ্ঠানে তিনি ৪০ জন অতিথির  সামনে ‘মাই ওয়ে’ গানটি গেয়ে পরিবারের সবাইকে অবাক করে দিয়েছেন।,তিনি বিবিসি নিউজকে বলেন: “আমার এখন এরকমই আত্মবিশ্বাস আছে। আমি ১২ মাস আগেও এটা করতে পারতাম না।”,তার ছেলে মার্ক বলেন: “আামি কখনো ভাবিনি যে আমার বাবাকে আবার এতোটা প্রাণবন্ত দেখবো। এটি অসাধারণ একটা মুহূর্ত।”,যুক্তরাজ্যের নিউরোরেডিওলজিস্ট কনসালটেন্ট এবং রি:কগনিশন হেলথ এর মেডিক্যাল ডিরেক্টর ডা এমির ম্যাসসুইনি ডোনানেমাব ওষুধের পরীক্ষার নেতৃত্ত্ব দিয়েছেন।,তিনি বলেন: “এটা আসলেই গুরুত্বপূর্ণ এবং সবচেয়ে বড় অগ্রগতি গুলোর মধ্যে একটা।”,আলঝেইমার্স সোসাইটি বলেছে: “আলঝেইমার্সের বিরুদ্ধে যুদ্ধে এটি আসলেই একটি নতুন মোড় এবং বিজ্ঞান প্রমাণ করছে যে এই রোগের গতি ধীর করে দেয়া সম্ভব।”,আলঝেইমার্সের চিকিৎসায় নতুন উদ্ভাবিত এই ওষুধ ব্যবহারের অনুমতি পেলে যুক্তরাজ্যের প্রায় সাত লাখ ২০ হাজার মানুষ উপকার পেতে পারে। কিন্তু আলঝেইমার্স সোসাইটি বলছে যে, এনএইচএস “খুব সাধারণভাবে এটা সরবরাহ করতে প্রস্তুত নয়।”,দাতব্য প্রতিষ্ঠানের প্রধান নির্বাহী কর্মকর্তা কেইট লি বলেন: “সময় মতো সঠিক চিকিৎসাই চাবিকাঠি, এবং বর্তমানে ইংল্যান্ড ও ওয়েলসের মাত্র দুই শতাংশ মানুষ এই চিকিৎসার জন্য প্রয়োজনীয় বিশেষ অনুসন্ধানের মাধ্যমে তাদের চিকিৎসা পাচ্ছেন।”,“এর পাশাপাশি, আলঝেইমার্সের এই নতুন উদীয়মান ওষুধগুলো নিয়মিত ইনজেকশনের মাধ্যমে ধীরে ধীরে গ্রহণ এবং পর্যবেক্ষণে থাকার দরকার হয়, আর এনএইচএস এখনই এতো বিশালাকারে এই সেবা দিতে প্রস্তুত নয়।”"
কৃত্রিম চিনি অ্যাসপার্টেম ক্যান্সারের জন্য কতটা দায়ী,"ছবির উৎস, Getty Images,বিখ্যাত সব ফিজি ড্রিঙ্কে অ্যাসপার্টেম ব্যবহার করা হয়,বিভিন্ন রকমের খাদ্যদ্রব্য ও ফিজি ড্রিঙ্কের মতো কোমল পানীয়তে অ্যাসপার্টেম নামের যে সুইটেনার বা কৃত্রিম চিনি ব্যবহার করা হয় তা অতিরিক্ত মাত্রায় গ্রহণ করলে এই রাসায়নিক পদার্থ মানুষের দেহে ক্যান্সারের কারণ হতে পারে বলে বিজ্ঞানীরা সতর্ক করে দিয়েছেন।,একারণে দিনে সর্বোচ্চ কতোটুকু অ্যাসপার্টেম গ্রহণ করা যেতে পারে সেবিষয়ে আন্তর্জাতিক স্বাস্থ্য গবেষকদের পক্ষ থেকে কিছু সুপারিশ করা হয়েছে।,বিশ্ব স্বাস্থ্য সংস্থার বিশেষজ্ঞদের দুটো গ্রুপ এসংক্রান্ত হাজার হাজার বৈজ্ঞানিক গবেষণার ফলাফল পর্যালোচনা করে দেখছেন। ইতোমধ্যেই তারা ঘোষণা করেছেন যে এটি হয়তো ক্যান্সারের কারণ হতে পারে।,তারা বলছেন, কতো মাত্রায় অ্যাসপার্টেম গ্রহণ করলে “ক্যান্সার হতে পারে” তা নিয়ে মানুষের মধ্যে প্রায়শই ভীতি ও বিভ্রান্তি তৈরি হয়।,বেশিরভাগ মানুষই যতটুকু মাত্রায় খাওয়া নিরাপদ, তার চেয়ে কম পরিমাণে অ্যাসপার্টেম সুইটেনার গ্রহণ করে থাকে। তবে যারা বেশি মাত্রায় এই কৃত্রিম চিনি গ্রহণ করেন, বিশ্ব স্বাস্থ্য সংস্থা তাদেরকে এর পরিমাণ কমিয়ে আনার সুপারিশ করছে।,চিনিমুক্ত খাবার ও ডায়েট পানীয়তে এই অ্যাসপার্টেম ব্যবহার করা হয়। কারণ এই রাসায়নিক পদার্থটি চিনির চেয়েও ২০০ গুণ বেশি মিষ্টি।,ডায়েট কোক, কোক জিরো, পেপসি ম্যাক্স এবং সেভেন আপ ফ্রির মতো বিখ্যাত সব ব্র্যান্ডে এই কৃত্রিম চিনি অ্যাসপার্টেম ব্যবহার করা হয়। এছাড়াও আরো প্রায় ছয় হাজারের মতো পণ্যে এই রাসায়নিক পদার্থটি ব্যবহার করা হয় যার মধ্যে রয়েছে  টুথপেস্ট ও চুইং গাম থেকে শুরু করে দই পর্যন্ত।,অ্যাসপার্টেমের ব্যবহার শুরু হয় ১৯৮০-এর দশকে। এর পর এটি বিভিন্ন পণ্যে ব্যাপকভাবে ব্যবহার করা শুরু হয়। কিন্তু স্বাস্থ্যের জন্য এই রাসায়নিক কতোটা নিরাপদ তা নিয়ে তখন থেকেই বিতর্ক ছিল।,বিশ্ব স্বাস্থ্য সংস্থার পুষ্টি ও খাদ্য নিরাপত্তা বিভাগের পরিচালক ড. ফ্রান্সেসকো ব্রাঙ্কার কাছে বিবিসির জেমস গ্যালাহার জানতে চেয়েছিলেন, কোনটা স্বাস্থ্যকর: চিনি না কি সুইটেনার?,এই প্রশ্নের জবাবে বিশ্ব স্বাস্থ্য সংস্থার ওই বিশেষজ্ঞ বলেন: “চিনিযুক্ত কোলা না কি সুইটেনার দেওয়া কোলা – কোনটা ভালো এবিষয়ে সিদ্ধান্ত নিতে গেলে, আমি মনে করি সেখানে একটা তৃতীয় অপশন থাকা উচিত। এসবের পরিবর্তে আমি পানি পান করতে বলবো যাতে সবমিলিয়ে মিষ্টি জাতীয় খাদ্য গ্রহণের পরিমাণ কমিয়ে আনা যায়।”,তিনি বলেন, বৈজ্ঞানিক গবেষণায় এখনও পর্যন্ত যেসব পর্যালোচনা হয়েছে তাতে অ্যাসপার্টেম যে স্বাস্থ্যের জন্য ভাল নয় সেবিষয়ে “সতর্ক হওয়া” প্রয়োজন হয়ে পড়েছে।,তবে তিনি বলেন, যারা মাঝে মধ্যে সুইটেনার দেওয়া পানীয় বা খাদ্য গ্রহণ করেন তাদের এবিষয়ে “উদ্বিগ্ন হওয়ার প্রয়োজন নেই”, কিন্তু “যারা বেশি পরিমাণে গ্রহণ করেন সমস্যাটা তাদের।”,এবিষয়ে বিশ্ব স্বাস্থ্য সংস্থার ক্যান্সার বিশেষজ্ঞদের যে দলটি তথ্যপ্রমাণ বিশ্লেষণ কর দেখছে সেটি হচ্ছে: ক্যান্সার গবেষণা সংক্রান্ত আন্তর্জাতিক সংস্থা ইন্টারন্যাশনাল এজেন্সি ফর রিসার্চ অন ক্যান্সার বা আইএআরসি।,এই সংস্থাটি ক্যান্সারের সম্ভাব্য কারণ হিসেবে চারটি শ্রেণির কথা উল্লেখ করেছে:,যেসব কারণে ক্যান্সার হতে পারে,এই শ্রেণিতে দেখা যাচ্ছে, অ্যাসপার্টেম ক্যান্সারের “সম্ভাব্য কারণের” ঘরে চলে এসেছে। এই ঘরে আলোভেরা এবং সীসার মতো আরো কিছু পণ্যও রয়েছে যেগুলো ক্যান্সারের সম্ভাব্য কারণ হতে পারে।,মূলত তিনটি গবেষণার ফলাফল থেকে এই সিদ্ধান্তে আসা গেছে যেখানে এসবের সঙ্গে এক ধরনের লিভার ক্যান্সারের “সম্ভাব্য” যোগসূত্র পাওয়া গেছে।,তবে এই “সম্ভাব্য” বলতে বৈজ্ঞানিক তথ্যপ্রমাণ কতোটা শক্তিশালী শুধুমাত্র সেটা বোঝানো হয়েছে। তথ্যপ্রমাণ যদি আরো শক্তিশালী হতো তাহলে অ্যাসপার্টেম আরো উপরের ঘরে চলে যেত।,আইএআরসির একজন গবেষক ড. ম্যারি শুবাওয়ার-বেরিগান বলেছেন, “যেসব তথ্য প্রমাণ পাওয়া গেছে সেগুলো যথেষ্ট উচ্চ মানের অথবা বিশ্বাসযোগ্য নয়” এবং সুইটেনার বা কৃত্রিম চিনির বিষয়ে জানতে হলে “গবেষকদের এবিষয়ে আরো কাজ করতে হবে।”,ক্যান্সারের সম্ভাব্য কারণের এই শেণি-বিন্যাস থেকে প্রায়শই বিভ্রান্তিকর শিরোনাম তৈরি হয়। অ্যালকোহল এবং প্লুটোনিয়াম এই একই শ্রেণিতে পড়ে (এই দুটো যে ক্যান্সারের কারণ তা প্রমাণিত), কিন্তু এর একটি অন্যটির চেয়ে অনেক বেশি বিপজ্জনক।,একারণে বিশ্ব স্বাস্থ্য সংস্থা এবং জাতিসংঘের খাদ্য ও কৃষি বিষয়ক সংস্থার বিশেষজ্ঞদের নিয়ে গঠিত যৌথ একটি কমিটি ঠিক কতো মাত্রায় কৃত্রিম চিনি বা সুইটেনার গ্রহণ করা নিরাপদ সেটা খুঁজে বের করার জন্য কাজ করছে।,এই কমিটি ক্যান্সারের ঝুঁকিসহ হৃদরোগ ও টাইপ টু ডায়াবেটিসের মতো আরো কিছু রোগ বিশ্লেষণ করে দেখেছে, কিন্তু ১৯৮১ সালে অ্যাসপার্টেম ব্যাবহারের বিষয়ে যে সুপারিশ করা হয়েছিল, তাতে পরিবর্তন আনার জন্য “যথেষ্ট কারণ” খুঁজে পায়নি।,এই নিরাপদ সীমা হচ্ছে –আপনার শরীরের যে ওজন তার প্রত্যেক কেজির জন্য প্রতি দিন আপনি ৪০ মিলিগ্রাম অ্যাসপার্টেম সুইটেনার গ্রহণ করতে পারেন।,কতো মাত্রায় অ্যাসপার্টেম গ্রহণ করা নিরাপদ,গবেষকরা বলছেন, এই পরিমাণ অ্যাসপার্টেম গ্রহণ করা কারো লক্ষ্য হওয়া উচিত নয়, এটা হচ্ছে নিরাপদ স্বাস্থ্যের জন্য অ্যাসপার্টেম গ্রহণের সর্বোচ্চ সীমা। তবে এই সুপারিশ যেহেতু দেহের ওজনের ভিত্তিতে করা হয়েছে, তাই শিশুরা খুব সহজেই সর্বোচ্চ সীমার কাছাকাছি পৌঁছে যেতে পারে।,ড. ব্রাঙ্কা বলছেন, কোনো পরিবার যখন খেতে বসে তখন তাদের খাওয়ার টেবিলে মিষ্টি ফিজি ড্রিঙ্কের বোতল রাখা “ভালো কিছু নয়,” কারণ এর ফলে শিশুরা মিষ্টির প্রতি আসক্ত হয়ে পড়তে পারে।,তিনি জোর দিয়ে বলেছেন, চিনির পরিবর্তে সুইটেনার গ্রহণ করলে যে মানুষের ওজন কমে যায় সেবিষয়েও নিশ্চিত করে কিছু প্রমাণিত হয়নি।,একারণে তার উপদেশ হচ্ছে – মিষ্টি জাতীয় খাদ্য কম খাওয়া। অর্থাৎ চিনি এবং সুইটেনার দুটোই কমিয়ে দেওয়া। তিনি বলেন এজন্য বিভিন্ন কোম্পানির সামনে চ্যালেঞ্জ হচ্ছে – কম মিষ্টি এরকম খাদ্য তৈরি করা যা একই সাথে সুস্বাদু হবে।,অ্যাসপার্টেম যদি ক্যান্সারের কারণও হয়, সেটি কিভাবে এর জন্য দায়ী এবিষয়ে আরো গবেষণার প্রয়োজন। বিশ্ব স্বাস্থ্য সংস্থার রিপোর্টে দেখা গেছে পাকস্থলীতে অ্যাসপার্টেম ভেঙে তিনটি পদার্থে পরিণত হয়- ফেনিলালানাইন, অ্যাস্পার্টিক এসিড এবং মিথানল।,তবে আরো অনেক খাবার হজম করার জন্যও এগুলোর প্রয়োজন। এসবের সঙ্গে ক্যান্সারের কোনো সম্পর্ক নেই। গবেষকরা আরো বলছেন অ্যাসপার্টেম মানবদেহের ডিএনএতে সরাসরি এমন কোনো পরিবর্তন ঘটায় না যার ফলে ক্যান্সার হতে পারে। তবে এর ফলে শরীরের প্রদাহের মাত্রা বেড়ে যেতে পারে।,ইন্টারন্যাশনাল সুইটেনার্স অ্যাসোসিয়েশনের মহাসচিব ফ্রান্সেস হান্ট-উড বলছেন, “এই গবেষণা অ্যাসপার্টেম গ্রহণ কতোটা নিরাপদ সেটা আবারও নিশ্চিত করেছে।”,তিনি বলেন: “পরিপূর্ণ ডায়েটের অংশ হিসেবে যখন অ্যাসপার্টেমের মতো অল্প কিম্বা শূন্য ক্যালোরির সুইটেনার ব্যবহার করা হয়, তখন ভোক্তারা তাদের চিনি গ্রহণের মাত্রা কমানোর একটা সুযোগ পান যা জনস্বাস্থ্যের জন্য খু্ব জরুরি।”,তবে কিছু কিছু লোক আছে যাদের জন্য অ্যাসপার্টেম গ্রহণ করা নিরাপদ নয়। তাদের মধ্যে রয়েছে বংশগতভাবে পাওয়া পিকেইউ রোগী যারা অ্যাসপার্টেম ভেঙে তৈরি হওয়া ফেনিলালানাইন হজম করতে পারে না।"
"দাবি আদায়ে চেম্বারে বসছেন না চিকিৎসকরা, রোগীদের ভোগান্তি","ঢাকার একটি বেসরকারি হাসপাতালের চিকিৎসকদের চেম্বারের সামনের ফাঁকা চিত্র,ঢাকার ধানমণ্ডির ল্যাবএইড হাসপাতালে বাবাকে চিকিৎসা করাতে নিয়ে এসেছিলেন জোবায়ের আহমেদ। সাতদিন আগে তিনি অ্যাপয়েন্টমেন্ট নিয়েছেন। কিন্তু সোমবার দুপুরের দিকে হাসপাতালে এসে দেখতে পান, দুদিন চেম্বার বন্ধ থাকবে বলে নোটিশ ঝুলছে।,“অসুস্থ বাবাকে নিয়ে সাভার থেকে ডাক্তার দেখাতে এসেছি। প্রতিদিনই তার শরীর আরও খারাপ হচ্ছে, কিন্তু আগামী দুইদিন নাকি ডাক্তার বসবেন না। আশেপাশের কোন হাসপাতালেই নাকি দুদিন ডাক্তার থাকবে না। কী যে করবো বুঝতে পারছি না,’’ বলছিলেন মি. আহমেদ।,সেই হাসপাতালে চিকিৎসক দেখাতে এসে ব্যর্থ হয়ে তার মতো আরও অনেকে বসে ছিলেন।,ঢাকার সেন্ট্রাল হাসপাতালে রোগীর মৃত্যুর পর দুই চিকিৎসককে গ্রেপ্তার আর জামিন না দেয়ার প্রতিবাদে সোম এবং মঙ্গলবার ব্যক্তিগত চেম্বারে রোগী দেখা বন্ধ ঘোষণা করেছেন চিকিৎসকরা।,সেই সঙ্গে গাইনি চিকিৎসকরা ব্যক্তিগত চেম্বার বন্ধ রাখার পাশাপাশি অপারেশনের কার্যক্রমও বন্ধ রাখবেন বলে সংহতি প্রকাশ করেছেন।,সোমবার ঢাকার বেশিরভাগ হাসপাতালে ডাক্তারদের চেম্বারে কোন চিকিৎসককে পাওয়া যায়নি। চিকিৎসা না পেয়ে রোগীরা ফিরে যাচ্ছেন। ল্যাবএইডের মতো কয়েকটি হাসপাতালের চিকিৎসকদের চেম্বারের দরজায় নোটিশ ঝুলছে যে, আগামী দুদিন কোন চিকিৎসককে পাওয়া যাবে না।,যেসব হাসপাতাল বা ডায়াগনস্টিক সেন্টারে বিশেষজ্ঞ চিকিৎসকরা বসেন, সেইসব হাসপাতালের কল সেন্টার থেকে জানানো হয়েছে, সোমবার এবং মঙ্গলবার কোন চিকিৎসক সেবা দেবেন না।,তবে হাসপাতালে ভর্তি রোগীদের চিকিৎসা কার্যক্রম অব্যাহত রয়েছে। কোন কোন ক্ষেত্রে জরুরি বা গুরুতর অসুস্থ রোগীদের চিকিৎসার জন্য ডাক্তারদের হাসপাতালে আসতেও দেখা গেছে।,এর আগেই অবশ্য চিকিৎসকদের সংগঠনের পক্ষ থেকে জানানো হয়েছিল যে, ডাক্তাররা চেম্বারে না বসলেও, সরকারি-বেসরকারি হাসপাতালে চিকিৎসা সেবা অব্যাহত থাকবে।,ইউনিভার্সাল মেডিকেল কলেজ হাসপাতালের উপ-পরিচালক কাজী রফিকুল আলম বলেন, ‘’আমাদের হাসপাতালের অভ্যন্তরীণ সব সেবাই চালু রয়েছে। জরুরি সার্জারিও হয়েছে। বেশিরভাগ চিকিৎসকই হাসপাতালে এসেছেন।‘’,বেশিরভাগ নামী হাসপাতালে চিকিৎসকদের চেম্বার বন্ধ থাকলেও, কোথাও কোথাও চিকিৎসকদের চেম্বারে বসতে দেখা গেছে।,এরকম একজন সানজিদা রহমান বিবিসিকে বলেন, ‘’আমার দুজন গুরুতর অসুস্থ রোগী রয়েছে। তাদের জন্যই আজ চেম্বারে এসেছি। আমরা একটা দাবির জন্য কর্মবিরতি পালন করছি, কিন্তু রোগীর জরুরি প্রয়োজনে মানবিকতার জন্য হলেও তো আমাদের চিকিৎসা দিতে হবে।‘’,গত মাসের ৯ তারিখে স্বাভাবিক উপায়ে সন্তান জন্ম দিতে ঢাকার সেন্ট্রাল হাসপাতালে ভর্তি হয়েছিলেন প্রসূতি মাহবুবা রহমান আঁখি। পরদিন অস্ত্রোপচারের পর জন্ম নেয়া নবজাতক মারা যায়। এর কয়েকদিন পর ১৮ই জুন আইসিইউতে চিকিৎসাধীন অবস্থায় আঁখিরও মৃত্যু হয়।,সেই ঘটনায় চিকিৎসকদের অবহেলার অভিযোগ এনে আঁখির স্বামী মামলা করলে ওই হাসপাতালের দুজন চিকিৎসককে গ্রেপ্তার করে পুলিশ।,চেম্বার বন্ধ থাকলেও অনেক রোগী চিকিৎসার জন্য হাসপাতালে এসেছেন,তাদের গ্রেপ্তার ও জামিন না দেয়ার অভিযোগে দুদিনে কর্মবিরতি ঘোষণা করেছিল গাইনি ও প্রসূতিবিদ চিকিৎসকদের সংগঠন অবস্টেট্রিক্যাল অ্যান্ড গাইনিকোলজিক্যাল সোসাইটি অব বাংলাদেশ।,পরবর্তীতে চিকিৎসকদের অন্যান্য সংগঠন এই কর্মসূচীর সঙ্গে একাত্মতা জানিয়ে কর্মবিরতির ঘোষণা দেয়।,গাইনিকোলজিক্যাল সোসাইটির মহাসচিব অধ্যাপক সালমা রউফ বিবিসি বাংলাকে বলেন, ‘’কোন ভুল বা চিকিৎসায় কোন জটিলতা থাকলে আমাদের সংশ্লিষ্ট বডি আছে, অধিদপ্তর আছে, মন্ত্রণালয় আছে। তারা তদন্ত করবে। সেখানে কোন ভুল পাওয়া গেলে, শাস্তি হলে অবশ্যই আমরা মেনে নেবো, কিন্তু কোন তদন্ত ছাড়াই অভিযোগের পরিপ্রেক্ষিতে এভাবে গ্রেপ্তার, মাসের পর মাস জেলে রাখা-এটা তো আমরা মেনে নিতে পারি না। রোগীর চিকিৎসা দিতে গিয়ে আমাদের নিরাপত্তা যদি না থাকে, তাহলে আমরা কীভাবে চিকিৎসা দেবো?‘’,ঢাকার সরকারি একটি হাসপাতালের একজন চিকিৎসক বলছেন, চিকিৎসাধীন অবস্থায় রোগীর অবস্থার অবনতি হতে পারে, মৃত্যুও হতে পারে। কিন্তু সেজন্য চিকিৎসককে জেলে পাঠানো হলে তো কোন চিকিৎসকই আর চিকিৎসা দিতে সাহস পাবেন না।,চিকিৎসকরা দাবি করছেন, চিকিৎসকদের কর্মপরিবেশ নিরাপদ করে সুরক্ষা আইন করতে হবে। সেই সঙ্গে কোন অভিযোগ পেলেই চিকিৎসকদের হয়রানি করা যাবে না।,দুইদিনের কর্মসূচী শেষ হওয়ার পর বাংলাদেশ মেডিকেল অ্যাসোসিয়েশন (বিএমএ) নেতাদের সঙ্গে আলোচনা করে পরবর্তী পদক্ষেপ নেয়া হবে বলে তারা জানিয়েছেন।,অন্য সময় এই এলাকা রোগীতে পূর্ণ থাকলেও সোমবার দেখা গেছে উল্টো চিত্র,রোগীরা অভিযোগ করছেন, রোগীদের চিকিৎসা সেবা আটকে রেখে নিজেদের দাবিদাওয়া আদায়ের চেষ্টা করছেন চিকিৎসকরা।,জোবায়ের আহমেদ বলছেন, ‘’তারা দাবি আদায়ে চেম্বার বন্ধ রাখছেন। অনেক সময় হাসপাতালে চিকিৎসা বন্ধ রেখে কর্মবিরতিতে যান। কিন্তু আমাদের মতো রোগীদের কি দোষ? আমরা তো সময় মতো চিকিৎসা পাচ্ছি না।‘’,এর আগেও বাংলাদেশে চিকিৎসকদের বিভিন্ন দাবিদাওয়া আদায়ে চিকিৎসা সেবা বন্ধ করে আন্দোলন বা দাবি আদায়ের ঘটনা দেখা গেছে। যদিও অত্যাবশ্যকীয় বা জরুরি সেবাসমুহের তালিকায় চিকিৎসা সেবাও রয়েছে।,এই অভিযোগের ব্যাপারে গাইনিকোলজিক্যাল সোসাইটির মহাসচিব অধ্যাপক সালমা রউফ বলছেন, ‘’আমরা তো রোগীদের জিম্মি করছি না, বরং উল্টো আমরাই জিম্মি হয়ে আছি। আর রোগীরা একেবারেই যে চিকিৎসা পাচ্ছেন না, তাতো না। দুই তিন ঘণ্টা চেম্বার বন্ধ করায় রোগীরা জিম্মি হবে কেন? এতে রোগীদেরও বড় কোন সমস্যা হওয়ার কথা না, কারণ হাসপাতালের জরুরি সেবা, অভ্যন্তরীণ সেবা তো চালু আছে।‘’,চিকিৎসকদের চেম্বার বন্ধ এবং অস্ত্রোপচার বন্ধ রাখায় রোগীদের ভোগান্তি প্রসঙ্গে জানতে চাওয়া হলে সোমবার স্বাস্থ্য সেবা বিভাগের সচিব মুহাম্মদ আনোয়ার হোসেন হাওলাদার বলেছেন, ‘’এটা মানবিক না। চিকিৎসকদের বোঝা উচিত যে কাজটি করছেন, সেটি সঠিক হচ্ছে কি না। রোগী জিম্মি করা তো কোন বিষয়ের মধ্যে পড়ে না। চিকিৎসকদের মানবিক হতে হবে, রোগী ক্ষতিগ্রস্ত হবে কেন? আমি মনে করি, তাদের এখান থেকে ফিরে আসা জরুরি।‘’,ঢাকার মুগদা মেডিকেল কলেজ হাসপাতালে ডেঙ্গু রোগীদের চিকিৎসা ব্যবস্থাপনা পরিদর্শন শেষে তিনি সাংবাদিকদের প্রশ্নের জবাবে বলেন, ‘’চিকিৎসকরা স্বতঃস্ফূর্ত হয়ে কর্মসূচি দিয়েছেন, তবে আমাদের সরকারি হাসপাতালগুলো চালু আছে, সব ধরনের সেবা চালু আছে। আমার বিশ্বাস, এ সমস্যা থাকবে না, দুই একদিনের মধ্যে শেষ হয়ে যাবে। আমরা কথা বলেছি, দ্রুত সমস্যার সমাধান হবে।‘’"
"‘খাটের ওপরে, নীচে, ডানে-বামে সবদিকে ডেঙ্গু রোগী’","ছবির উৎস, Getty Images,প্রতিদিন এক হাজারের মতো ডেঙ্গু রোগী হাসপাতালে ভর্তি হচ্ছেন,বাংলাদেশে ডেঙ্গু রোগ জরুরি জনস্বাস্থ্য পরিস্থিতির পর্যায়ে চলে গেছে বলে বিশেষজ্ঞরা মনে করলেও, এখনো সেই সময় আসেনি বলে মনে করছে স্বাস্থ্য বিভাগ।,তবে সরকারের একজন শীর্ষ কর্মকর্তা বলেছেন, জরুরি পরিস্থিতি জারির বিষয়টি তারা পর্যালোচনা করছেন।,গত দুই মাস ধরেই বাংলাদেশে ডেঙ্গু আক্রান্ত রোগীর সংখ্যা আশঙ্কাজনকভাবে বেড়েছে। এর মধ্যেই হাসপাতালগুলোয় ভর্তি রোগীর সংখ্যা ২০ হাজার আর মৃত্যুর সংখ্যা শতাধিক ছাড়িয়ে গেছে। দেশের ৬৩টি জেলায় ডেঙ্গু ছড়িয়ে পড়েছে।,স্বাস্থ্য সেবা বিভাগের সর্বশেষ তথ্য অনুযায়ী, গত ২৪ ঘণ্টায় সারা দেশে ডেঙ্গুতে আক্রান্ত হয়েছে ১৪২৪ জন আর মৃত্যু হয়েছে ৬ জনের। এদের বেশিরভাগ আক্রান্ত হয়েছে ঢাকা শহর এলাকায়।,এই বছর বাংলাদেশে মোট আক্রান্ত হয়েছে ২০ হাজার ৮৭৮ জন আর মৃত্যু হয়েছে ১০৬ জনের।,এমন প্রেক্ষাপটে রোববার ডেঙ্গু পরিস্থিতি নিয়ে একটি সংবাদ সম্মেলন করেছে স্বাস্থ্য বিভাগ।,রোববার ঢাকার মুগদা মেডিকেলে কলেজ হাসপাতালে ডেঙ্গু প্রতিরোধ ও নিয়ন্ত্রণ বিষয়ক একটি সেমিনার হয়।,রোগতত্ত্ব, রোগ নিয়ন্ত্রণ ও গবেষণা প্রতিষ্ঠানের সাবেক প্রধান বৈজ্ঞানিক কর্মকর্তা মুশতাক হোসেন ঐ সেমিনারে বলেছেন, ""ডেঙ্গুর চারটি ধরনেই মানুষ আক্রান্ত হচ্ছে। এখন দেশে ডেঙ্গুর ক্ষেত্রে জনস্বাস্থ্য জরুরি পরিস্থিতি চলছে, যা জাতীয় উদ্বেগের কারণ হয়েছে উঠেছে।‘’,তিনি বলেন, এক সময় ডেঙ্গু রোগটি মৌসুমি রোগ বলে মনে করা হলেও গত দুই বছর ধরে সেখানে ভিন্ন পরিস্থিতি দেখা যাচ্ছে। বিশেষ করে গত বছর এবং এই বছরের মধ্যে ডেঙ্গুর বিস্তারে আসলে কোন বিরতি ছিল না। বিশেষ করে শহর এলাকায় এই অবস্থার সবচেয়ে বেশি খারাপ হয়েছে।,ছবির উৎস, Getty Images,হাসপাতালে ভর্তির পর ডেঙ্গু রোগীদের স্যালাইন ও অনেক সময় রক্ত দেয়ার প্রয়োজন হতে পারে,তিনি মনে করেন, এখনি এটিকে জরুরি পরিস্থিতি ঘোষণা করে কোভিড মোকাবিলার মতো করে ডেঙ্গু মোকাবিলায় সর্বাত্মক ব্যবস্থা নেয়া দরকার।,ঢাকা মেডিকেল কলেজ হাসপাতালে স্বামী আজিম মিয়াকে নিয়ে ভর্তি রয়েছেন মনোয়ারা বেগম। তিনি বলছেন, ‘’খাটের ওপরে, নীচে, ডাইনে-বামে সবদিকে ডেঙ্গু রোগী। তিনদিন হইলো স্বামীরে এখানে ভর্তি করছি। ডাক্তার স্যালাইন আর ওষুধ দিছে, জ্বর একটু কমছে।‘’,তবে বাংলাদেশের স্বাস্থ্য বিভাগ মনে করছে, ডেঙ্গুর বিস্তার ঘটলেও এখনো দেশে জরুরি পরিস্থিতি ঘোষণা করার মতো সময় আসেনি। তবে সেই বিষয়েও পর্যালোচনা করা হচ্ছে।,রোববার ডেঙ্গু পরিস্থিতি নিয়ে একটি ভার্চুয়াল সংবাদ সম্মেলন করেছে বাংলাদেশর স্বাস্থ্য বিভাগ।,সেখানে স্বাস্থ্য অধিদপ্তরের মহাপরিচালক অধ্যাপক ডা. আবুল বাসার মোহাম্মদ খুরশীদ আলম বলেন, ‘’পাবলিক হেলথ ইমার্জেন্সি ঘোষণার সময় এখনো আসেনি। যখন করোনা ছিল, তখন এটা করা হয়েছিল। এ ধরণের কিছু করতে হলে পলিসি লেভেলে আলোচনা করতে হবে। আমরা আমাদের উদ্বেগের বিষয়টি তাদের জানিয়েছিল। প্রয়োজনে আবারো তাদের জানাবো।‘’,বাংলাদেশে ২০২০ সালে করোনাভাইরাসের সংক্রমণ শুরু হওয়ার পর ‘পাবলিক হেলথ ইমার্জেন্সি’ ঘোষণা করেছিল সরকার। সেই ঘোষণার আলোকে হাসপাতাল ও স্বাস্থ্য সেবার ক্ষেত্রে বিশেষ ব্যবস্থা গ্রহণ করা হয়েছিল।,পরে স্বাস্থ্য সেবা বিভাগের সচিব আনোয়ার হোসেন হাওলাদার বলেন, ‘’পাবলিক হেলথ পরিস্থিতি ঘোষণার মতো অবস্থা এখনো তো হয়নি। তবে ডেঙ্গুর এখন যে পরিস্থিতি তৈরি হয়েছে, তাতে ইমার্জেন্সি জারির মতো কিনা, আমরা সেটা পর্যালোচনা করছি।‘’,মহাপরিচালক অধ্যাপক ডা. আবুল বাসার মোহাম্মদ খুরশীদ আলম বলেন, ‘’আমরা দেখছি আশঙ্কাজনকভাবে ডেঙ্গু রোগী বাড়ছে। আমরা চিকিৎসা দিচ্ছি। তবে রোগী সংখ্যা আরও বাড়তে থাকলে নিশ্চয়ই আমরা সংকটে পড়ে যাবো, কিন্তু এখন পর্যন্ত আমাদের কোন সংকট নেই। আমার সবাই মিলে আশা করি ডেঙ্গু প্রতিরোধ করতে পারবো।‘’,শুধুমাত্র ঢাকা মহানগরীতেই সরকারি এবং বেসরকারি মিলিয়ে এখন ৫৩টি হাসপাতালে ডেঙ্গু রোগী ভর্তি রয়েছে। সবচেয়ে বেশি রোগী রয়েছে মুগদা মেডিকেল কলেজ হাসপাতালে।,এছাড়া ঢাকা মেডিকেল কলেজ হাসপাতাল, এসএসএসএমসি ও মিটফোর্ড হাসপাতাল, ডিএনসিসি ডেডিকেটেড কোভিড-১৯ হাসপাতাল, বেসরকারি হলি ফ্যামিলি রেড ক্রিসেন্ট হাসপাতালে অনেক রোগী ভর্তি রয়েছে। বড় হাসপাতালগুলোয় জায়গা না হওয়ায় অনেক রোগী মেঝেতে থেকেই চিকিৎসা নিচ্ছেন।,এরকম একটি হাসপাতালের চিকিৎসক তৌফিক আহমেদ বলেন, ""প্রতিদিনই জ্বর নিয়ে রোগী আসছে। আমরা তো আর কাউকে ফিরিয়ে দিচ্ছি না। অবস্থা ভালো মনে হলে ওষুধ দিয়ে দিচ্ছি। কিন্তু বেশিরভাগ রোগী আসছে কিছুটা খারাপ অবস্থায়।"",ছবির উৎস, Getty Images,দেশের ৬৩ জেলাতেই ডেঙ্গু রোগী শনাক্ত হয়েছে, সবচেয়ে বেশি রোগী ঢাকায়,তিনি জানান, গত কয়েক বছরের তুলনায় এবার ডেঙ্গু রোগীদের ক্ষেত্রে খুব অল্প সময়েই অবস্থার অবনতি হতে দেখা যাচ্ছে।,সম্প্রতি বৃষ্টি হওয়ায় বৃষ্টির পানি জমে জমে ডেঙ্গুর সংক্রমণ আরও বেড়ে যেতে পারে বলে তিনি আশঙ্কা করেন।,গত বছর ডেঙ্গুতে আক্রান্ত হয়ে ৬২ হাজার ৩৮২ জন রোগী হাসপাতালে ভর্তি হয়েছিলেন। মৃত্যু হয়েছিল রেকর্ড ২৮১ জনের। সেই বছরেও জুলাই, অগাস্ট মাসে ডেঙ্গুর সংক্রমণ অনেক বেড়ে গিয়েছিল।,স্বাস্থ্য বিশেষজ্ঞরা মনে করেন, দেশে যতো ডেঙ্গু রোগী আক্রান্ত বা মৃত্যু হচ্ছে, তার প্রকৃত চিত্র এই পরিসংখ্যানে আসছে না। কারণ অনেকেই যেমন ঘরে বসে চিকিৎসা নিচ্ছেন, তাদের তথ্য এখানে যুক্ত হচ্ছে না। আবার দেশের সব সরকারি-বেসরকারি হাসপাতালে ভর্তি রোগীর তথ্য এখানে নিয়মিত আসছে না। বিশেষ করে ঢাকার বাইরের বেসরকারি হাসপাতালগুলোর ডেঙ্গু রোগীদের তথ্য আসে না স্বাস্থ্য বিভাগে।,চিকিৎসকরা বলছেন, বর্তমানে ডেঙ্গুর প্রকোপ বেড়ে যাওয়ায় দেহে জ্বর দেখা দিলেই চিকিৎসকের পরামর্শ নেয়া উচিত। এরপর পরীক্ষায় ডেঙ্গু শনাক্ত হলে রোগীর অবস্থা বুঝে চিকিৎসক ওষুধ বা হাসপাতালে ভর্তির পরামর্শ দেবেন।,ডা. তৌফিক আহমেদ বলছেন, সব ধরনের ডেঙ্গুতেই হাসপাতালে ভর্তি হতে হয় না। সাধারণ জ্বরের সাথে অন্য কোন উপসর্গ না থাকলে বাড়িতে বিশ্রামে থেকে আর ওষুধ খেয়েই সুস্থ হওয়া যাবে। সেক্ষেত্রে নিজে নিজে ওষুধ না খেয়ে চিকিৎসকের পরামর্শ নিয়ে খেতে হবে। তবে প্রচুর তরল খাবার, ডাবের পানি, লেবুর শরবত ইত্যাদি খাওয়া যেতে পারে।‘’,ছবির উৎস, Getty Images,ডেঙ্গু রোগ থেকে রক্ষা পেতে মশারি বা মশার ওষুধ ব্যবহারের পরামর্শ দিচ্ছেন স্বাস্থ্য বিভাগ,ডেঙ্গুর প্রধান লক্ষণ জ্বর। সাধারণত ৯৯ থেকে ১০৬ ডিগ্রি ফারেনহাইট পর্যন্ত তাপমাত্রা উঠতে পারে। জ্বরের সঙ্গে শরীরে ব্যথা, মাথা ব্যথা, চামড়ায় র‍্যাশ বা ফুসকুড়ি ওঠা, চোখে ব্যথা দেখা দিতে পারে।,""রোগীর ডায়াবেটিস থাকলে, ডেঙ্গুর সঙ্গে সঙ্গে যদি পেটে ব্যথা বা বমি হয়, উচ্চ রক্তচাপ, কিডনি বা লিভারের সমস্যা, অন্তঃসত্ত্বা ইত্যাদি থাকলে হাসপাতালে ভর্তি হয়ে চিকিৎসা নেয়া ভালো। বিশেষ করে বমি বা খিচুনি হলে, নাক, মলদ্বার, মাড়ি বা প্রস্রাবের সাথে রক্তপাত হলে কোনরকম দেরি না করে দ্রুত হাসপাতালে নিয়ে যেতে হবে,"" বলছেন ড. আহমেদ।,তিনি বলছেন, ডেঙ্গু জ্বর কমে গেলেও অবহেলা না করে চিকিৎসকের পরামর্শ নেয়া উচিত। তাহলে পরবর্তীতে অনেক জটিলতার এড়ানো যেতে পারে।,অনেক সময় রোগীর রক্তে প্লেটলেট কাউন্ট কমে গেলে বা রক্তপাত বেশি হলে রক্ত দেয়ার প্রয়োজন হতে পারে। সেক্ষেত্রে রোগীর রক্তের গ্রুপের সম্ভাব্য রক্তদাতার খোঁজ বা যোগাযোগ করে রাখা যেতে পারে।"
সারা বিশ্বে যৌন রোগ সিফিলিস কেন বাড়ছে,"ছবির উৎস, Getty Images,যুক্তরাষ্ট্রের ক্যালিফোর্নিয়ায় সিফিলিস প্রাদুর্ভাবের ওপর একটি সাইনবোর্ড,সিফিলিস বিশ্বের প্রাচীনতম যৌনরোগের অন্যতম। একসময় মনে করা হয়েছিল এর বিস্তার কমে গিয়েছে। কিন্তু এখন এই রোগ উদ্বেগজনক হারে বাড়ছে।,চৌদ্দশ নব্বইয়ের দশকে প্রথমবারের মতো রেকর্ড করার পর থেকে সিফিলিস রোগকে অনেকগুলো নামে ডাকা হয়েছে যার বেশিরভাগই বেশ অপ্রীতিকর: ""ফরাসি রোগ,"" ""নিয়াপলিটান রোগ,"" ""পোলিশ রোগ"" ইত্যাদি।,কিন্তু সিফিলিসের একটি নাম স্থায়ী রয়ে গেছে: ""চরম নকলবাজ।"" সিফিলিস অন্যান্য রোগের সংক্রমণকে নকল করতে ওস্তাদ, এবং এর প্রাথমিক লক্ষণগুলি খুব সহজেই নজর এড়িয়ে যায়। সময়মত চিকিৎসা করা না হলে, সিফিলিসের পরিণতি গুরুতর হতে পারে।,অ্যামস্টারডামের ৩৩-বছর বয়সী প্রজেক্ট অফিসার তুষার দু দু’বার সিফিলিসে আক্রান্ত হয়েছিলেন। সে সময় তার যৌন সঙ্গীর কাছ থেকে হোয়াটসঅ্যাপের মাধ্যমে প্রথম অসুখের খবর পাওয়ার দিনটির কথা তার খুব মনে আছে।,""সে সত্যিই বিরক্ত হয়েছিল,"" বলছেন তিনি। ""এই অসুখের জন্য সে আমাকেই দোষারোপ করেছে, যা ‘উইন্ডো পিরিয়ডে’র কারণে একেবারে অসম্ভব। দায়ভার আমার কাঁধে ফেলার বিষয়টা আমার কাছে অদ্ভুত মনে হয়েছে এবং তার রাগারাগি কমাতে কিছুটা সময় লেগেছে।"",ঐ সপ্তাহেই তুষার সিফিলিসের পরীক্ষা করান এবং চিকিৎসা শুরু করেন। ""লোকেরা ভুল করে মনে করে যে সিফিলিস এমন একটি রোগ যার কোন চিকিৎসা নেই। শরীরে সিফিলিস অ্যান্টিবডি থাকা এবং সংক্রমণ না থাকার মানে যে কি মানুষ এখনও তা বুঝতেই পারে না।"",ছবির উৎস, Getty Images,সিফিলিসের মতো যৌন রোগের বিস্তার কমাতে আমেরিকার স্বাস্থ্য কেন্দ্রগুলোতে বিনামূল্যে কনডম বিতরণ করা হচ্ছে,গত এপ্রিল মাসে যুক্তরাষ্ট্রে যৌন সংক্রামিত রোগ বা এসটিআই-এর সর্বশেষ তথ্য প্রকাশিত হয়েছে। এতে দেখা যাচ্ছে, সিফিলিসের সংক্রমণ বৃদ্ধি পেয়েছে সবচেয়ে বেশি - ২০২০ সাল থেকে ২০২১ সালের মধ্যে সিফিলিসের কেস ৩২% বেড়ে গত ৭০ বছরের মধ্যে সর্বোচ্চ সংখ্যায় পৌঁছেছে।,যুক্তরাষ্ট্রের রোগ নিয়ন্ত্রণ ও প্রতিরোধ কেন্দ্র সিডিসি সতর্ক করছে, সিফিলিসের মহামারি কমে আসার কোনও লক্ষণ দেখা যাচ্ছে না। এবং সিডিসি কিছু ‘আতঙ্কজনক’ নতুন প্রবণতার দিকে ইঙ্গিত করছে যার কারণে এই রোগের সংক্রমণ হঠাৎ করেই বেড়ে গিয়েছে।,সবচেয়ে বেশি বেড়েছে “কনজেনিটাল সিফিলিস” অর্থাৎ জন্মগত সিফিলিস, যেখানে একজন মা গর্ভাবস্থায় তার সন্তানের দেহে এই রোগের সংক্রমণ ঘটান। সাধারণত তিনি নিজে এতে সংক্রমিত হন তার যৌন সঙ্গীর কাছ থেকে।,এই রোগের সংক্রমণে মৃত সন্তান প্রসব, শিশু মৃত্যু এবং আজীবন স্বাস্থ্য সমস্যা ঘটতে পারে।,এই ঘটনা অনেক স্বাস্থ্য বিশেষজ্ঞকে বিচলিত করে তুলেছে।,ছবির উৎস, Getty Images,সিফিলিসের জীবাণু ট্রেপোনেমা প্যালিডাম ব্যাকটেরিয়া,""পনের বা বিশ বছর আগে আমরা ভেবেছিলাম যে আমরা সিফিলিস নির্মূলের কাছাকাছি পৌঁছে গেছি,"" বলেছেন লিয়েন্ড্রো মেনা, সিডিসি’র যৌন রোগ প্রতিরোধ বিভাগের পরিচালক।,""কোন সন্দেহ নেই যে এখন আমরা সিফিলিসের বৃদ্ধি দেখতে পাচ্ছি, এমন এক হারে যেটি আমরা গত ২০ বছরে দেখিনি।"",সিফিলিসের সংক্রমণ যে কেবল যুক্তরাষ্ট্রে ঘটছে তা কিন্তু না।,বিশ্ব স্বাস্থ্য সংস্থার তথ্য অনুযায়ী, ২০২০ সালে বিশ্বব্যাপী সিফিলিসের ৭১ লক্ষ নতুন কেস ধরা পড়েছে। ২০২০ সালে ব্রিটেনে ১৯৪৮ সালের পর থেকে সিফিলিস কেস সর্বোচ্চ পর্যায়ে পৌঁছেছে।,সিফিলিস রোগ বেড়ে যাওয়ার বিষয়টি যৌন স্বাস্থ্য বিষয়ক সেবা দানকারীরা একেবারে সামনে থেকে প্রত্যক্ষ করছেন।,""২০০৫ সালে যখন আমি প্রথমবারের যৌন স্বাস্থ্য নিয়ে নার্সিং শুরু করি, তখন প্রাথমিক পর্যায়ের সিফিলিস কেস খুঁজে পাওয়া ছিল খুবই বিরল, এমনকি শহরের কেন্দ্রস্থলের ক্লিনিকেও এটা দেখা যেতো না,"" বলছেন ব্রিটেনের এসটিআই ফাউন্ডেশনের কো-চেয়ার জোডি ক্রসম্যান।,এখন ২০২০ থেকে ২০২১ সালের মধ্যে সিফিলিস সংক্রমণের হার ৮.৪% বেড়েছে। ""এখন বেশিরভাগ শহর-ভিত্তিক ক্লিনিকগুলিতে প্রতিদিন কমপক্ষে দুই থেকে তিনজন রোগীকে সিফিলিস চিকিৎসার জন্য হাজির হতে দেখা যায়।"",ছবির উৎস, Getty Images,সিফিলিসের উপযুক্ত চিকিৎসা না করালে যৌনাঙ্গ এবং মুখের চারপাশে এধরনের ফোঁড়া দেখা দেয়,সিফিলিসের সংক্রমণ ঘটে ট্রেপোনেমা প্যালিডাম নামের একটি ব্যাকটেরিয়ার মাধ্যমে।,এই রোগের লক্ষণগুলিতে রয়েছে চারটি ধাপ। প্রথম ধাপে নারী বা পুরুষের যৌনাঙ্গে এক ধরনের ব্যথাহীন কালশিটে বা ফুসকুড়ি দেখা দেয়। এই পর্যায়ে পেনিসিলিন ইনজেকশনের একটি ইন্ট্রামাসকুলার ডোজ সংক্রমণের বিরুদ্ধে সবচেয়ে কার্যকর উপায় হিসাবে বিবেচিত হয়।,তবে চিকিৎসা না করা হলে সিফিলিসের কারণে দীর্ঘমেয়াদী স্নায়বিক এবং কার্ডিওভাসকুলার রোগ হতে পারে।,মার্কিন সীমান্তের ওপারে ক্যানাডা থেকে যুক্তরাষ্ট্রে সিফিলিস মহামারি ছড়িয়ে পড়তে দেখেছেন টরন্টো বিশ্ববিদ্যালয়ের সংক্রামক রোগের চিকিৎসক ও গবেষক আইজ্যাক বোগোচ।,""বিশ্বের একাধিক দেশেই এই প্রবণতাটি দেখা যাচ্ছে,"" বলছেন তিনি।,""এটি খুবই উদ্বেগজনক কারণ সিফিলিসের চিকিৎসা করা সাধারণত খুবই সহজ, এবং এর চিকিৎসাও সহজলভ্য।,সুতরাং, এর অনেকটাই ঘটছে নানা দেশে জনস্বাস্থ্য পরিষেবাগুলোতে  বিপর্যয়ের কারণে।"",ছবির উৎস, Getty Images,মায়ের শরীর থেকে শিশুর দেহে সিফিলিস সংক্রমিত হলে তার ফল হয় ভয়াবহ,ক্যানাডায় ২০১১ থেকে ২০১৯ সালের মধ্যে সিফিলিস রোগের ঘটনা বেড়েছে ৩৮৯%, অন্যান্য যৌন রোগের সংক্রমণের তুলনায় যা অনেক বেশি।,সাম্প্রতিক দশকগুলিতে বেশিরভাগ ক্ষেত্রেই সিফিলিসের ঘটনা ঘটছে সমকামী, উভকামী এবং অন্যান্য পুরুষদের মধ্যে যারা পুরুষদের সাথে যৌনসংগম করেন।,তবে বিশ্বের কিছু দেশে পুরুষদের মধ্যে সিফিলিসের কেস কমে আসছে। যেমন, ক্যানাডায় পুরুষদের মধ্যে সিফিলিসের সংক্রমণের হার কমেছে।,কিন্তু একই সময়ে শুধুমাত্র কানাডায় না সারা বিশ্বেই নারীদের মধ্যে সিফিলিসের হার বেড়েছে। এর ফলে অনেক দেশে এখন কনজেনিটাল সিফিলিসের হার বেড়েছে।,উত্তর ও দক্ষিণ আমেরিকা মহাদেশ জুড়ে ২০২১ সালে মা-থেকে শিশুর মধ্যে সিফিলিসের সংক্রমণের কেস ছিল ৩০,০০০টি। এটি এমন একটি পরিসংখ্যান যা স্বাস্থ্য কর্মকর্তারা বর্ণনা করেন ‘খুবই উঁচু’ বলে।,গর্ভাবস্থায় মায়ের দেহ থেকে অনাগত শিশুর দেহে সিফিলিসের সংক্রমণ ঘটলে তার পরিণতি হতে পারে বিপর্যয়কর: প্রসূতির গর্ভপাত হতে পারে, মৃত সন্তান প্রসব কিংবা অকাল প্রসব ঘটতে পারে, নবজাতকের জন্মের সময় ওজন কম হতে পারে এবং জন্মের পরপরই শিশুর মৃত্যুও ঘটতে পারে।,ছবির উৎস, Getty Images,দ্বিতীয় বিশ্বযুদ্ধের সময় এধরনের পোস্টারের মাধ্যমে যৌনরোগ সম্পর্কে সৈন্যদের সতর্ক করা হয়েছিল,যুক্তরাষ্ট্রে জন্মগত সিফিলিসের হার এখন বাড়ছে। ২০১৬ সালের তুলনায় ২০২০ সালে সিফিলিসের কেস বেড়েছে ৩.৫ গুণ। ২০২১ সালে এই হার আরও বেড়েছে, যার ফলে ঐ বছর ২২০ টি মৃত-প্রসব এবং শিশু মৃত্যুর ঘটনা ঘটেছে।,কিন্তু জাতীয় পর্যায়ের এসব  পরিসংখ্যানের মধ্যে দেশের ভেতরে কোন কোন জায়গায় কিছু নাটকীয় ঘটনা লুকিয়ে থাকে।,যেমন, মিসিসিপি অঙ্গরাজ্যের ডাক্তাররা গত পাঁচ বছরে জন্মগত সিফিলিসের ঘটনা ৯০০% বেড়েছে বলে জানিয়েছেন।,আর এসব ঘটনা সবচেয়ে বেশি সংখ্যায় ঘটছে কৃষ্ণাঙ্গ আমেরিকান এবং হিস্প্যানিক নারীদের মধ্যে।,উইসকনসিন অঙ্গরাজ্যে মার্শফিল্ড ক্লিনিক রিসার্চ ইন্সটিটিউটের সহযোগী গবেষণা বিজ্ঞানী মারিয়া সুন্দরম বলছেন, ""আমাদের জনস্বাস্থ্য এবং চিকিৎসা পরিকাঠামোতে যে অন্তর্নিহিত বৈষম্য এবং বর্ণবাদ রয়েছে এসব ঘটনায় সেটাই প্রতিফলিত হয়।"",নারীদের সবচেয়ে দুর্বল গোষ্ঠী, যারা ঘরবাড়ি হারিয়েছেন কিংবা মাদক নেশার সাথে লড়ছেন, তারাই সিফিলিস রোগে সবচেয়ে বেশি আক্রান্ত হচ্ছেন।,আর বিশ্বব্যাপী কোভিড-১৯ মহামারি এই বৈষম্যগুলিকে অনেকগুলি বাড়িয়ে দিয়েছে।,""জনস্বাস্থ্য কর্মকর্তারা একমত যে সিফিলিস-সহ বিভিন্ন যৌন রোগ সংক্রমণ বেড়ে যাওয়ার সাথে সম্ভবত কোভিড মহামারি চলার সময় এসটিআই প্রতিরোধ ব্যবস্থাগুলির কাজে ব্যাঘাতের একটা সম্পর্ক রয়েছে,"" বলছেন মিজ সুন্দরম।,ছবির উৎস, Getty Images,সিফিলিসে আক্রান্ত এক নারী রোগী,সিফিলিস রোগের মহামারির পেছনে যেসব সমস্যা কারণ হিসেবে বিবেচিত হচ্ছে তা হলো: যৌনরোগ পরীক্ষা কেন্দ্রে সেবা নিতে গিয়ে সমস্যা, সিফিলিসকে ঘিরে লজ্জা এবং সামাজিক কলঙ্ক, এবং সম্ভবত ভাষাগত বাধা।,ব্রাজিলের একটি সমীক্ষায় দেখা গেছে, স্কুলে যাননি এমন কৃষ্ণাঙ্গ নারীদের মধ্যে জন্মগত সিফিলিসের হার অনেক বেশি।,অনেক ক্ষেত্রেই, সিফিলিস স্ক্রিনিং করে এমন পরীক্ষাকেন্দ্রে গিয়ে সেবা নেয়ার ক্ষেত্রে নারীদের সমস্যায় পড়তে হয়।,ক্যালিফোর্নিয়ার কার্ন কাউন্টির আরেকটি সমীক্ষায় দেখা গেছে, কনজেনিটাল সিফিলিসের সংক্রমণ নির্ভর করছে নারীদের ইমিগ্রেশন স্ট্যাটাস, মেডিকেল ইনস্যুরেন্স, এবং গর্ভবতী মহিলাদের ওপর যৌন সহিংসতা কিংবা বাড়িতে সহিংসতার ওপর। এসব নারীদের মধ্যে অর্ধেকই হলেন হিস্প্যানিক, লাতিনো কিংবা স্প্যানিশ বংশোদ্ভূত।,অস্ট্রেলিয়ায় ২০২০ সালের একটি গবেষণায় দেখা গেছে, সিফিলিসের হার ২০১৫ সালের তুলনায় প্রায় ৯০% বৃদ্ধি পেয়েছে।,ছবির উৎস, Getty Images,রক্সি নামে এই ব্যক্তি যুক্তরাষ্টের্র ইন্ডিয়ানাপোলিসে যৌনকর্মী হিসেবে কাজ করেন। তিনি বলছেন, তিনি কখনই সিফিলিসের পরীক্ষা করাননি,যদিও জীবনযাত্রার ব্যয়-সঙ্কট এবং কোভিড মহামারি নানা দেশের জনস্বাস্থ্য পরিষেবা খাতকে দারুণভাবে ক্ষতিগ্রস্ত করেছে, সেখানে যৌন রোগ সংক্রমণের প্রতিও মানুষের আচরণ এবং দৃষ্টিভঙ্গিতেও পরিবর্তন ঘটেছে।,""নব্বইয়ের দশকের মাঝামাঝি সময়ে এইচআইভি/এইডস-এর অ্যান্টি-রেট্রোভাইরাল থেরাপি চালু হওয়ার পর বড় ধরনের পরিবর্তন ঘটেছিল,"" বলছিলেন সিডিসি’র যৌন রোগ প্রতিরোধ বিভাগের পরিচালক লিয়েন্ড্রো মেনা।,""এখন এইচআইভি সংক্রমণ প্রতিরোধ ও চিকিৎসায় অগ্রগতির কারণে এইচআইভিকে একটি দীর্ঘস্থায়ী রোগ হিসাবেই দেখা হচ্ছে।,এইচআইভি সংক্রমণের ঝুঁকি কমে আসায় কনডম ব্যবহার কিংবা যৌনরোগের বিরুদ্ধে অন্যান্য প্রতিরোধ নিতে মানুষের মধ্যে আগ্রহ এখন অনেকখানিই কমে গেছে।"",জাপানের গবেষকরা ডেটিং অ্যাপ এবং সিফিলিসের সাথে সম্পর্ক থেকে মানুষের যৌন অভ্যাসের পরিবর্তন দিকটি বোঝার চেষ্টা করছেন।,গবেষণা থেকে তারা এই উপসংহারে পৌঁছেছেন যে ডেটিং অ্যাপ ব্যবহারের সাথে ""সিফিলিস সংক্রমণের সম্পর্ক উল্লেখযোগ্য।“,এসব অ্যাপের ব্যবহারের ফলে অনিরাপদ যৌনমিলনের ঘটনা ক্রমশই বাড়ছে।,ছবির উৎস, Getty Images,যুক্তরাষ্ট্রে ক্লাস নাইন থেকেই স্কুলে যৌনরোগ সম্পর্কে শিক্ষা দেয়া হয়,সাসাকি চিওয়াওয়া, যিনি জাপানের যুব সম্প্রদায় এবং যৌন সংস্কৃতি নিয়ে লেখালেখি করেন, তিনিও যৌনকর্মীদের সাথে কথোপকথনের সময় একই চিত্র দেখতে পেয়েছেন।,চিওয়াওয়া বলছেন, এখন বেশি সংখ্যক যৌনকর্মীরা আর কনডম ব্যবহার করছেন না এবং তাদের গ্রাহকদের এসটিআই পরীক্ষারও কোনও বাধ্যবাধকতা নেই।,যৌনকর্মীরা যদি সংক্রমিত হন, তখন তারা একে ‘দুর্ভাগ্য’ বলে ধরে নেন। ""স্বাস্থ্যের ঝুঁকির চেয়ে অর্থ উপার্জনকেই তারা অগ্রাধিকার দেন।"",বেশিরভাগ স্বাস্থ্য কর্মকর্তা বলছেন, সিফিলিস রোগ মোকাবেলার পথটি সোজা: এর বিরুদ্ধে লড়াই করার ওষুধ আমাদের হাতে আছে। অ্যান্টিবায়োটিক প্রতিরোধের ঘটনা বাড়লেও পেনিসিলিন এক্ষেত্রে এখনও সেরা চিকিৎসা।,নিরাপদ যৌন চর্চাকে উৎসাহিত করার জন্য আরও বেশি পরীক্ষার প্রয়োজন, সিফিলিসের সাথে সামাজিক কলঙ্ক দূর করতে আরও বেশি করে প্রচারের পাশাপাশি এই বিষয়টি নিয়ে জনসচেতনতাও বাড়াতে হবে।,ছবির উৎস, Getty Images,পশ্চিমা দেশগুলিতে গর্ভবতী নারীদের রক্ত পরীক্সার সময় সিফিলিসের পরীক্ষাও করা হয়,ব্রিটেনের এসটিআই ফাউন্ডেশনের জোডি ক্রসম্যান বলেছেন, ""আমরা সামাজিক প্রাণী, তাই সর্দি-জ্বর পরীক্ষায় যতখানি লজ্জা রয়েছে তার চেয়ে বেশি লজ্জা এসটিআই রোগ নির্ণয়ে থাকা উচিত না।"",""আমরা এসটিআই পরীক্ষার ফোকাসকে ভীতিকর কিছু থেকে এমন কিছুতে পরিবর্তন করার চেষ্টা করছি যা আমাদের যৌন সুস্থতার অংশ - যা নিরাপদ ও উপভোগ্য যৌন জীবনের একটি গুরুত্বপূর্ণ অংশ।"",কিন্তু বিজ্ঞানীরা এখনও পর্যন্ত কোন একটি একক তত্ত্বে পৌঁছাতে পারেননি যে কেন অন্যান্য যৌনরোগের তুলনায় সিফিলিস বেশি দ্রুত হারে বাড়ছে।,লিয়েন্ড্রো মেনা বলছেন, এই রোগের যেসব প্রচলিত জীবাণু রয়েছে সেগুলো যে আরও বেশি মারাত্মক হয়ে উঠেছে তারও কোন জোরালো প্রমাণ নেই।,অ্যান্টিবায়োটিকের কার্যকারিতা কমে আসার সঙ্গে সিফিলিস সংক্রমণ বেড়েছে এই ব্যাখ্যাও মেনে নেয়া যায় না, বলছিলেন ক্যানাডার গবেষক আইজ্যাক বোগোচ।,ওদিকে অ্যামস্টারডামের তুষার এখন প্রতি তিন মাস পর পর যৌনরোগের পরীক্ষা করাচ্ছেন।,""সিফিলিস সম্পর্কে কথা বলতে আমাদের স্বাচ্ছন্দ্য থাকা উচিত,"" বলছেন তিনি।,""তথাকথিত জ্ঞানী লোকেরা বৈজ্ঞানিকভাবে বিষয়টি নিয়ে চিন্তা না করেই অন্যকে দোষারোপ করার পথ বেছে নেয় - আসলে আমরা সবাই সেক্স করছি। সেখানে কিছু ঘটনা ঘটতেই পারে।"""
টেলিভিশনে মায়া বড়ির বিজ্ঞাপন নিয়ে সত্তরের দশকের বাংলাদেশে যা ঘটেছিল ,"ছবির উৎস, Rozina,রোজিনা: জন্মনিয়ন্ত্রণ বড়ির বিজ্ঞাপনের মডেল থেকে জনপ্রিয় চিত্রতারকা,সত্তরের দশকের মাঝামাঝি বাংলাদেশের রক্ষণশীল সমাজে এক বিরাট আলোড়ন তৈরি হলো বেতার-টেলিভিশন এবং সিনেমা হলে প্রচারিত কিছু বিজ্ঞাপনকে ঘিরে।,ছেলে-মেয়েদের সামনে এসব বিজ্ঞাপন দেখে অভিভাবকদের লজ্জা আর অস্বস্তির শেষ নেই। বিজ্ঞাপন শুরু হওয়ার পর কোন কোন মধ্যবিত্ত পরিবারে টেলিভিশনই বন্ধ করে দেয়া হচ্ছিল।,বাংলাদেশে মাত্রই জন্মনিরোধক সামগ্রী সহজলভ্য করার উদ্যোগ শুরু হয়েছে, এসব বিজ্ঞাপন তারই অংশ।,তখনকার রক্ষণশীল সমাজে জন্ম নিয়ন্ত্রণ বা জন্ম নিরোধক সামগ্রী নিয়ে প্রকাশ্যে কথা-বার্তা বলা সাংঘাতিক লজ্জার, যেন অনেকটা নিষিদ্ধ। সেই সামাজিক লজ্জা আর আড়ষ্টতা ভাঙ্গার কাজে যেন না জেনেই এক বিরাট ভূমিকা রাখলেন পদ্মা তীরের রাজবাড়ী থেকে ঢাকায় আসা এক তরুণী।,নাম তার রেণু। তার দুই চোখে রূপালি পর্দার নায়িকা হওয়ার স্বপ্ন।,“আমার বাবার বাড়ি ছিল রাজবাড়ী, খুব কাছেই ছিল চিত্রা নামের এক সিনেমা হল। যখন আমি বুঝতে শিখেছি তখন থেকেই আমি ছবি দেখতাম লুকিয়ে লুকিয়ে বান্ধবীদের সাথে গিয়ে। কবরী ম্যাডাম, শাবানা ম্যাডাম ওনাদের অভিনয় দেখে মুগ্ধ হতাম, আর স্বপ্ন দেখতাম একদিন আমিও উনাদের মতো বড় নায়িকা হবো,” বিবিসিকে বলছিলেন তিনি।,পরিবারের আপত্তি উপেক্ষা করে একদিন রেণু ঢাকায় এলেন সেই স্বপ্ন পূরণে।,পুরনো ঢাকায় পাড়ার বার্ষিক নাটকে কিংবা বাণিজ্যিক ছবির একেবারেই ছোট-খাট কিছু দৃশ্যে অভিনয় করে তখন তিনি নজর কাড়ার চেষ্টা করছেন। একদিন তার কাছে একটি বিজ্ঞাপনের মডেল হওয়ার অফার আসলো।,কিছু না বুঝেই সেটিতে রাজী হয়ে গেলেন তিনি।,“যখন আমি মডেল হয়েছিলাম এই বিজ্ঞাপনের, তখন অত কিছু বুঝতাম না, আমি তো কখনো বিজ্ঞাপন করবো এটা ভাবি নি। আমি নায়িকা হতে চেয়েছিলাম, এই বিজ্ঞাপনের মডেল হতে আমার কোন অস্বস্তি হয়নি। তবে এই বিজ্ঞাপনের পর আমার একটা খ্যাতি ছড়িয়ে পড়লো।”,এই বিজ্ঞাপন-চিত্রের শুটিং হয়েছিল ঢাকায় মধুমিতা সিনেমা হলের কাছে এক পুরনো আমলের বনেদী জমিদারের বাড়িতে এবং আরও কিছু লোকেশনে। ছবির ক্যামেরার কাজ করেছিলেন সেসময়ের এক নামকরা ক্যামেরাম্যান সাধন রায়।,ছবির উৎস, Social Marketing Company,বাংলাদেশ টেলিভিশনে প্রচারিত মায়াবড়ির সেই বিজ্ঞাপনের একটি দৃশ্য।,এই বিজ্ঞাপন-চিত্রের শুরুতেই লাজ-নম্র বধূর বেশে রেণুকে দেখা যাচ্ছিল বাসর ঘরে, এরপর দুই সন্তান, স্বামীসহ এক সুখী স্ত্রীর ভূমিকায়। বিজ্ঞাপনটির দারুণ জিঙ্গেল, তার সঙ্গে মডেলের মিষ্টি চেহারা- সব মিলিয়ে এটি বেশ চাঞ্চল্য সৃষ্টি করলো।,তার এই বিজ্ঞাপন-চিত্রটিকে ঘিরে সেসময় বেশ বিতর্ক যেমন হয়েছে, সেই সঙ্গে এটি তার নায়িকা হওয়ার স্বপ্ন পূরণের সুযোগও তৈরি করে দিয়েছিল।,জন্ম নিরোধক পিল মায়া বড়ির বিজ্ঞাপনের সেই রেণুই আজকের বাংলাদেশের খ্যাতিমান চিত্রতারকা রোজিনা। তার রেণু নামটি অবশ্য এখন ঢাকা পড়ে গেছে রোজিনা নামের আড়ালে।,উনিশশো সত্তরের দশকের মাঝামাঝি সেই সময়টায় বাংলাদেশ তখন বহুমুখী সংকটে। রাজনীতিতে চরম অস্থিরতা, অর্থনীতি বিপর্যস্ত, একের পর এক প্রাকৃতিক দুর্যোগে এই নতুন দেশটি মুখ থুবড়ে পড়ছে বার বার।,বিদেশী সাহায্য নির্ভর বাংলাদেশে তখন জনসংখ্যা নিয়ন্ত্রণের কর্মসূচী সরকারের কাছেও বড় অগ্রাধিকার পাচ্ছে।,সেই কাজে সাহায্যে নামলো একটি মার্কিন সংস্থা, পপুলেশন সার্ভিসেস ইন্টারন্যাশনাল। জন্ম নিরোধক সামগ্রীর প্রসারের জন্য তারা ১৯৭৬ সালে বাংলাদেশে ‘সোশ্যাল মার্কেটিং প্রজেক্ট’ বা এসএমপি নামের এক মার্কেটিং কার্যক্রম শুরু করলো। এরাই বাংলাদেশে প্রথম ‘রাজা কনডম’ এবং ‘মায়া বড়ি’র মতো পণ্য বাজারজাত করে।,রামেন্দু মজুমদার তখন ‘বিটপী’ নামের এক বিজ্ঞাপনী সংস্থার তরুণ এক্সিকিউটিভ। এসএমপি’র জন্মনিরোধক সামগ্রীর বিজ্ঞাপন তৈরির কাজ পেয়েছিল তাদের সংস্থা।,“১৯৭০ এর দশকের শুরুতেও বাংলাদেশে জন্ম নিয়ন্ত্রণের বিজ্ঞাপন হতো, কিন্তু খুব রাখঢাক করে, এবং কোন জন্মনিরোধক সামগ্রীর পণ্যের বিজ্ঞাপন দেয়া হতো না। পরিবার পরিকল্পনা করা প্রয়োজন, ছোট পরিবার- সুখী পরিবার, রেখে-ঢেকে এরকম কথা বলা হতো”, বলছিলেন তিনি।,সোশ্যাল মার্কেটিং কোম্পানির জন্য কনডম এবং জন্মনিরোধক পিলের বিজ্ঞাপন তৈরি করতে গিয়ে বেশ সমস্যায় পড়লেন রামেন্দু মজুমদার এবং তার সহকর্মীরা।,“তখনো সমাজে এটা একটা ট্যাবু। কোন মডেল পাওয়া যায় না। মেয়ে তো পাওয়াই যায় না, ছেলেরাও খুব অস্বস্তি বোধ করে এসব পণ্যের মডেল হতে। রাজা কনডমের বিজ্ঞাপন তো টেলিভিশনে করাই যাচ্ছিল না। আমরা অনেক কষ্টে মায়া বড়ির জন্য মডেল হতে রোজিনাকে রাজী করাই। তখন তিনি উঠতি নায়িকা।”,ছবির উৎস, Social Marketing Company,মায়া বড়ি এবং রাজা কনডমের বিপণন শুরু হয় সত্তরের দশকের মাঝামাঝি।,মায়া বড়ির যে প্যাকেটটি তখন বাজারজাত করা হয়েছিল, তার গায়েও রোজিনার ছবি ব্যবহার করা হয়েছিল। এর আগে পর্যন্ত প্যাকেটে হাতে আঁকা ছবি ব্যবহার করতে হতো। এরপর ধীরে ধীরে পত্রিকার পাতায়ও রাজা এবং মায়ার বিজ্ঞাপন ছাপানো শুরু হয়।,রেডিওতে বিজ্ঞাপন যায়।  কিন্তু টেলিভিশনে রাজার বিজ্ঞাপন যেত না, শুধু মায়ার বিজ্ঞাপন যেত।,রামেন্দু মজুমদার বলেন, “আমার মনে আছে এসব বিজ্ঞাপন যখন চলতো, তখন অনেক পরিবারে টেলিভিশন বন্ধ করে দেয়া হতো, বা বাচ্চাদের দেখতে দেয়া হতো না।”,রামেন্দু মজুমদার জানান, জন্ম নিরোধক সামগ্রীর প্রায় ১২টি টেলিভিশন বিজ্ঞাপন-চিত্র তৈরি করেছিলেন তারা। এর মধ্যে কোন কোনটি নিয়ে এতটাই বিতর্ক তৈরি হয়েছিল যে, বাংলাদেশ টেলিভিশনে কয়েকবার দেখানোর পরই সেটি প্রত্যাহার করে নিতে হয়।,“মায়া বড়ির একটা বিজ্ঞাপন ছিল খুব সুন্দর। বিয়ের পরে পালকিতে করে বউ নিয়ে যাচ্ছে গ্রামের পথ ধরে। এরপর মায়া বড়ি ব্যবহারের কথা বলা হয়। এক সপ্তাহ এই বিজ্ঞাপন চলার পর হঠাৎ বাংলাদেশ টেলিভিশন থেকে বলা হলো, এটা চালানো যাবে না। টেলিভিশনের একজন কর্তাব্যক্তি নাকি বলেছেন, এটা বাংলাদেশের পারিবারিক মূল্যবোধকে ধ্বংস করছে। শেষ পর্যন্ত এই সুন্দর বিজ্ঞাপনটি বন্ধ হয়ে গেল”, বলছিলেন তিনি।,ছবির উৎস, Rozina,পরবর্তীকালে জনপ্রিয় চিত্রনায়িকা হিসেবে সাফল্য পান রোজিনা,মায়া বড়ির বিজ্ঞাপনে মডেল হওয়ার পর তারকা হিসেবে রোজিনার পরিচিতি যেমন বেড়েছিল, একই ভাবে কিছুটা নেতিবাচক অভিজ্ঞতারও মুখোমুখি হয়েছিলেন রোজিনা।,“এই বিজ্ঞাপনে মডেল হওয়ার পর আমার নিজের পরিবারের কেউ আমাকে কিছু বলেনি। কিন্তু সেসময়ের এক নামকরা পরিচালকের দিক থেকে বেশ বাজে এক পরিস্থিতির মুখে পড়েছিলাম”, বলছিলেন রোজিনা।,সামাজিক কাহিনী নিয়ে ছবি তৈরির জন্য সেই পরিচালকের সুখ্যাতি ছিল। তার একটি ছবিতে একটি পার্শ্বচরিত্রে অভিনয়ের কথা ছিল যার, তিনি একদিন শুটিংয়ে হাজির হতে পারেন নি অসুস্থতার কারণে। সেই পার্শ্ব-চরিত্রটি করার জন্য তখন রোজিনার ডাক পড়ে।,“আমি এফডিসি তিন নম্বর ফ্লোরে গিয়ে দেখি পরিচালক এবং ছবির প্রযোজক দুজনে বসে আছেন। আমাদের চা-নাশতা খেতে দেয়া হলো। পরিচালক জানতে চাইলেন, পার্শ্বচরিত্র করার কথা যার, সেই অভিনেত্রী কাবেরি এসেছেন কিনা। সহকারী পরিচালক জানালেন, কাবেরি অসুস্থ, আসতে পারেননি, তার জায়গায় আমাকে নেয়া যেতে পারে,” বলছিলেন রোজিনা।,এরপর রোজিনাকে পরিচালকের সঙ্গে পরিচয় করিয়ে দেয়া হয়। জানানো হয় তিনি মায়া বড়ির বিজ্ঞাপনে মডেল হয়েছিলেন।,“পরিচালক এরপর আমার দিকে তাকালেন, তারপর চিৎকার করে তার সহকারীকে প্রচণ্ড জোরে ধমক দিয়ে বললেন, মায়া বড়ির বিজ্ঞাপনের মডেল নিয়ে এসেছো আমার লাখ লাখ টাকার ছবিতে অভিনয় করার জন্য? আমার ছবিতে একে দেখলে তো সিনেমা হলে দর্শকরা দুয়ো দেবে। বেশ তাচ্ছিল্যের সঙ্গে তিনি কথাটা বলেছিলেন। এরপর চা-নাশতা না খেয়েই আমি রাগ করে সেখান থেকে চলে আসি”, বলছিলেন রোজিনা।,তবে এর এক বছরের মধ্যেই রোজিনা ঢাকার চলচ্চিত্র অঙ্গনে সাড়া ফেলে দেন তার অভিনীত ‘রাজমহল’ ছবির বাণিজ্যিক সাফল্যের পর।,পরবর্তী জীবনে অবশ্য রোজিনা বহু ভক্ত-দর্শক-অনুরাগীর কাছ থেকে মায়া বড়ির সেই বিজ্ঞাপন-চিত্রের জন্য অনেক প্রশংসা পেয়েছেন।,ছবির উৎস, Getty Images,বাংলাদেশের মতলবের এক গ্রামে মহিলাদের কনডমের ব্যবহার সম্পর্কে জানাচ্ছেন এক স্বাস্থ্যকর্মী,উনিশশো সত্তর এবং আশির দশকে বিশ্বের সবচেয়ে খ্যাতিমান এক সোশ্যাল মার্কেটিয়ার ছিলেন রিচার্ড ম্যানফ। তাকে বলা হতো সোশ্যাল মার্কেটিং এর গুরু।,বাংলাদেশে পরিবার পরিকল্পনা এবং জন্ম নিয়ন্ত্রণ সামগ্রীর প্রচার এবং বিপণনে ঢাকায় নিয়ে আসা হলো তাকে পরামর্শক হিসেবে।,বিজ্ঞাপনী সংস্থা বিটপীর কর্মকর্তাদের সঙ্গে তিনি বৈঠকে বসলেন প্রচার এবং বিপণন কৌশল ঠিক করতে।,রামেন্দু মজুমদার জানান, “তিনি বাংলাদেশের কয়েকজন নাট্যকারের সঙ্গে কথা বলতে চাইলেন। আমি তখন সৈয়দ শামসুল হক এবং আবদুল্লাহ আল মামুনকে হাজির করলাম। আমরা সবাই মিলে সোনারগাঁ হোটেলের সুইমিং পুলের পাশে বসে তিন-চারদিন ধরে কথা বলছি। রিচার্ড ম্যানফ জানতে চাইলেন, ইংরেজি ‘ওয়াইজ’ শব্দের লাগসই বাংলা কী হতে পারে, ‘ফুল’ শব্দের বাংলা অর্থ কী।”,তাদের এই ব্রেইন-স্টর্মিং সেশন থেকে বেরিয়ে এলো পরিবার পরিকল্পনা নিয়ে সবচেয়ে সফল এক টিভি কমার্শিয়ালের জনপ্রিয় শ্লোগান: “আছিলাম বোকা, হইলাম বুদ্ধিমান। বুদ্ধিমান হোন, ঠিক কাজটি করুন।”,“আমরা চেয়েছিলাম, একটা কালচারাল শক দিতে। এখানে রাজা কনডমের বা মায়া বড়ির কথা সরাসরি বলা হতো না। ফ্যামিলি প্ল্যানিং এর কথা থাকতো”, বলছিলেন রামেন্দু মজুমদার।,পরিবার পরিকল্পনা এবং জন্ম নিয়ন্ত্রণের ব্যাপারে মানুষকে সচেতন করতে তখন রেডিওতে চালু হয় ‘দিন বদলের পালা’ নামের এক ধারাবাহিক নাটক। এটি লিখতেন আবদু্ল্লাহ আল মামুন এবং সৈয়দ শামসুল হক। বাংলাদেশের প্রায় সব জনপ্রিয় শিল্পীকেই এই ধারাবাহিক নাটকের ২৫০টি পর্বে ব্যবহার করা হয়।,পরিবার পরিকল্পনা এবং জন্ম নিয়ন্ত্রণের বিভিন্ন পদ্ধতি নিয়ে জানার জন্য তখন মানুষের মধ্যে বিপুল আগ্রহ তৈরি হয়েছিল। প্রতি সপ্তাহে তখন শ্রোতাদের কাছ থেকে শত শত চিঠি আসতো, নাটকের শেষে তিন মিনিট ধরে শ্রোতাদের চিঠির জবাব দেয়া হতো।,রামেন্দু মজুমদারের মতে, পরিবার পরিকল্পনা এবং জন্ম নিরোধকের প্রচার এবং বিপণনের কাজটি এতটাই সফল হয়েছিল যে, কয়েক বছরের মধ্যেই বাংলাদেশের সবচেয়ে প্রত্যন্ত অঞ্চলে গ্রামের মুদি দোকানেও রাজা কনডম এবং মায়া বড়ি পাওয়া যেত।,ছবির উৎস, Getty Images,জনসংখ্যা বিস্ফোরণ রোধ করা না গেলে বাংলাদেশে বিপর্যয়ের আশংকা করা হচ্ছিল।,১৯৭১ সালে বাংলাদেশ যখন স্বাধীন হয়েছিল, তখন দেশটির উচ্চ জন্মহার দেখে অনেকেই ছিলেন আতংকিত।,এর কয়েক বছর আগে ১৯৬৮ সালে যুক্তরাষ্ট্রের স্ট্যানফোর্ড ইউনিভার্সিটির এক প্রফেসর পল এহরিখ ‘পপুলেশন বম্ব’ বলে একটি বই লিখে হৈ চৈ ফেলে দেন। এই বইতে তিনি ভবিষ্যতের এমন এক চিত্র তুলে ধরেন, যেখানে জনসংখ্যা বিস্ফোরণের সঙ্গে পাল্লা দিতে গিয়ে পৃথিবীর সীমিত সম্পদ ফুরিয়ে যাবে।,“বাংলাদেশ যখন স্বাধীন হলো, তখন কিন্তু আমাদের জন্ম এবং মৃত্যুহার-দুটিই ছিল অসম্ভব উচ্চ। বাংলাদেশে ১৫ হতে ৪৯ বছরের মধ্যে প্রজনন সক্ষম একজন নারী গড়ে সাতটি সন্তানের জন্ম দিতেন। দ্য পপুলেশন বম্ব বইতে যেরকমটা বলা হচ্ছিল, তখন বাংলাদেশে সেরকম একটি ম্যালথুসিয়ান বিপর্যয়ের আশংকা করছিলেন অনেকে”, বলছিলেন ঢাকা বিশ্ববিদ্যালয়ের পপুলেশন সায়েন্স বিভাগের অধ্যাপক মোহাম্মদ মইনুল ইসলাম।,কিন্তু প্রফেসর পল এহরিখের তত্ত্ব যেমন ভুল প্রমাণিত হয়েছে, তেমনি বাংলাদেশ নিয়ে আশংকাও সত্যি হয়নি। পরিবার পরিকল্পনা কর্মসূচীর সাফল্যের কারণে বাংলাদেশ তার জনসংখ্যা বৃদ্ধির হার বেশ দ্রুতই কমিয়ে আনতে পেরেছিল।,অধ্যাপক মোহাম্মদ মইনুল ইসলাম বলেন, “পরিবার পরিকল্পনা কর্মসূচীর যুগান্তকারী সাফল্যের জন্য বিশ্বে যে কয়টি দেশের কথা উল্লেখ করা হয়, বাংলাদেশ কিন্তু তার একটি। কোন দেশের জন্য ২ দশমিক ১ হচ্ছে আদর্শ প্রজনন হার। এটি হচ্ছে প্রতিস্থাপনযোগ্য প্রজনন হার। বাংলাদেশ কিন্তু এই প্রতিস্থাপনযোগ্য প্রজনন হারের কাছাকাছি চলে এসেছে।”,বাংলাদেশের জনসংখ্যা নিয়ন্ত্রণ এবং পরিবার পরিকল্পনা কর্মসূচীর এই সাফল্যের ক্ষেত্রে চিত্রনায়িকা রোজিনাও যে একটি ভূমিকা রাখতে পেরেছেন, সেজন্যে তিনি গর্বিত।,“তখন তো মানুষ এখনকার মতো এত সচেতন ছিল না। আমাদের এসব প্রচারণা দেখে মানুষ অনেক সচেতন হয়েছে। এত বেশি সন্তান নিলে যে তাদের লালন-পালন, ভরণ-পোষণ, পড়াশোনার ভার বহন করা সম্ভব হবে না, সেটা মানুষ বুঝতে পেরেছে। কাজেই আমাদের প্রচারণা অবশ্যই কাজে লেগেছে।”"
ডেঙ্গু রোগীর প্লাটিলেট নিতে হয় কেন আর কখন?,"ছবির উৎস, Getty Images,রোগীর শরীরে প্লাটিলেটের মাত্রা কমে যাওয়ার কারণেই রক্তের প্রয়োজনীয়তা বেড়েছে।,সামাজিক যোগাযোগ মাধ্যমে সাম্প্রতিক সময়ে ডেঙ্গু আক্রান্ত রোগীর জন্য রক্ত চেয়ে দেয়া পোষ্টের সংখ্যা জানান দেয় পরিস্থিতি কতোটা জটিল রূপ নিয়েছে। মশাবাহিত এ রোগে  আক্রান্ত ব্যক্তির শরীরে প্লাটিলেটের মাত্রা কমে যাওয়ার কারণেই রক্তের প্রয়োজনীয়তা বেড়েছে।,মানুষের রক্তে তিন ধরনের ক্ষুদ্র রক্তকণিকার মধ্যে সবচেয়ে ছোটটি প্লাটিলেট। যাকে বাংলায় অণুচক্রিকা বলা হয়। অণুচক্রিকার উৎপাদন হয় অস্থিমজ্জায়।,প্লাটিলেট রক্ত জমাট বাঁধতে ও রক্তক্ষরণ বন্ধ করতে সাহায্য করে।,একজন পূর্ণবয়স্ক মানুষের শরীরের প্রতি মাইক্রোলিটার রক্তে প্লাটিলেটের মাত্রা দেড় লাখ থেকে সাড়ে চার লাখ পর্যন্ত।,এই পরিমাপের চাইতে প্লাটিলেটের মাত্রা কমে গেলে রক্ত জমাট বাঁধতে পারে না। ফলে রক্তক্ষরণের ঝুঁকি দেখা দেয়।,রক্তে প্লাটিলেট কমতে শুরু করাকে চিকিৎসা শাস্ত্রে বলা হয় থ্রোম্বোসাইটোপেনিয়া।,ছবির উৎস, Getty Images,রক্তের প্লাজমা সংগ্রহ বেশ জটিল পদ্ধতি।,কেবল ডেঙ্গু নয়, আরও নানা রোগে রক্ত সংক্রমণে প্লাটিলেটের সংখ্যা কমতে পারে। তবে, প্লাটিলেট এক লাখের নীচে নেমে গেলে তাকে জটিল পরিস্থিতি বলে ধরে নেওয়া যায়।,চট্টগ্রাম মেডিকেল কলেজের মেডিসিন বিশেষজ্ঞ ডা. অনিরুদ্ধ ঘোষ সতর্ক করেছেন, এ প্লাটিলেটের সংখ্যা ২০ হাজারের নিচে নেমে এলে কোনও প্রকার আঘাত ছাড়াই রক্তক্ষরণ হতে পারে।,তিনি বলেছেন, রক্তে প্লাটিলেটের সংখ্যা ১০ হাজারের নিচে নামা সবচেয়ে ঝুঁকিপূর্ণ।,এসময় শরীরের যে কোনও জায়গা থেকে অনবরত রক্তপাত হওয়ার সর্বোচ্চ ঝুঁকি থাকে।,মেডিসিন বিশেষজ্ঞ অধ্যাপক এ বি এম আবদুল্লাহ জানিয়েছেন প্লাটিলেট কমে গেলেই যে রক্ত নিতে হবে এমনটা নয়।,""কেননা ডেঙ্গু রোগীর ক্ষেত্রে শুধুমাত্র প্লাটিলেট কমে যাওয়াই একমাত্র সমস্যা নয় বরং শরীরের রক্তরস কমে যাওয়া, রক্তচাপ কমে যাওয়াও পরিস্থিতি জটিল করে তুলতে পারে। সেক্ষেত্রে লক্ষণ অনুযায়ী চিকিৎসা দিলে রোগীকে সারিয়ে তোলা সম্ভব। এক্ষেত্রে রক্ত দেয়ার প্রয়োজন নাও হতে পারে,"" তিনি বলেছেন।,তিনি বলেন, “বেশিরভাগ ডেঙ্গু রোগীর প্লাটিলেট দেয়ার কোন প্রয়োজন হয় না। রক্তে প্লাটিলেটের সংখ্যা কমে যায় খুব কম সময়ের জন্য - হয়তো দুই তিন দিন। এরপর নিজে থেকেই প্লাটিলেট বাড়তে থাকে। তাই আমরা ঢালাওভাবে রক্ত নেয়ার পরামর্শ দেই না।"",""আমাদের রোগীও আছে ১০ হাজার প্লাটিনেট নেমেছে, তাও লাগেনি। রোগী ভালো হয়ে গিয়েছেন। যদি রোগীর রক্তক্ষরণ বেশি হয়, রক্তরস কমে যায়, হিমোগ্লোবিন কমে যায়, প্রেশার কমে যায় তাহলেই রক্ত দেয়ার কথা বলি,” বলেন অধ্যাপক এ বি এম আবদুল্লাহ।,আবার অনেক সময় প্লাটিলেটের সংখ্যা বেশি থাকলেও এর কার্যকারিতা কমে যাওয়ার কারণে রোগীর অবস্থার অবনতি হতে পারে।,সেক্ষেত্রে স্বাস্থ্য পরীক্ষায় ডেঙ্গু ধরা পড়লে দেরী না করে চিকিৎসকের পরামর্শ নিতে বলেছেন চট্টগ্রাম মেডিকেল কলেজের মেডিসিন বিশেষজ্ঞ ডা. অনিরুদ্ধ ঘোষ।,ডেঙ্গু জ্বর নির্ণয়ে বিভিন্ন পরীক্ষা করা হয়। তবে এনএসওয়ান নামে অ্যান্টিজেন পরীক্ষার মাধ্যমে ডেঙ্গু হয়েছে কি না দ্রুত বোঝা যায়।,জ্বর হওয়ার পাঁচদিনের মধ্যে এই পরীক্ষাটি করানোর পরামর্শ দিয়েছেন তিনি।,এছাড়া রক্তের সিবিসি (কমপ্লিট ব্লাড কাউন্ট) পরীক্ষা করার মাধ্যমে প্লাটিলেটের সংখ্যা নিরূপণ করা যায়।,পরীক্ষায় প্লাটিলেট কম এলেই যে রোগীকে প্লাটিলেট দিতে হবে এমনটি নয় বলে জানিয়েছেন ডা. ঘোষ।,সাধারণত চিকিৎসকরা রোগীর বয়স, স্বাস্থ্য পরিস্থিতি বুঝেই সিদ্ধান্ত নিয়ে থাকেন।,ছবির উৎস, Getty Images,এডিস মশা।,সাধারণত এক ইউনিট প্লাটিলেটের জন্য চারজন দাতার থেকে রক্ত নিতে হয়। এক ইউনিট প্লাটিলেট দিলে ২০ হাজার কাউন্ট প্লাটিলেট বাড়তে পারে।,প্লাটিলেট সঞ্চালন বেশ ব্যয়বহুল ও জটিল পদ্ধতি। বাংলাদেশের সব হাসপাতালে রক্ত থেকে প্লাটিলেট পৃথক করার যন্ত্রও নেই।,এ কারণে ঘরে ডেঙ্গু রোগী থাকলে আগে থেকেই আশেপাশের কোন হাসপাতালে প্লাটিলেট সঞ্চালনের ব্যবস্থা আছে সে বিষয়ে খোঁজ রাখতে হবে।,সাধারণত ডেঙ্গু জ্বর জটিল রূপ নিলে বা রক্তক্ষরণ দেখা দিলে সেটাকে ডেঙ্গু হেমোরেজিক ফিভার বলা হয়। এক্ষেত্রে রক্ত নেয়ার প্রয়োজন হতে পারে বলে জানিয়েছেন বিশেষজ্ঞরা।,বিশ্ব স্বাস্থ্য সংস্থা বলছে, ডেঙ্গু হেমোরেজিক ফিভারের কয়েকটি বৈশিষ্ট্য থাকে।,প্রথমত প্লাটিলেট এক লাখের নিচে থাকবে, রক্তের হেমাটোক্রিট বা পিসিভি অর্থাৎ প্যাকড সেল ভলিউম বেড়ে যাবে, রক্তনালী থেকে রক্তরস বেরিয়ে আসার সমস্যা দেখা দেবে।,ডেঙ্গু হেমোরেজিক ফিভারে মূলত রোগীর রক্তনালীগুলোর দেয়ালে যে ছোট ছোট ছিদ্র থাকে, সেগুলো বড় হয়ে যায়। এতে রক্তনালীর দেয়াল ভেদ করে রক্তের জলীয় উপাদান বা রক্তরস নালির বাইরে বের হয়ে আসে।,একে প্লাজমা লিকিংও বলা হয়। এতে রোগীর পেটে–বুকে পানি জমতে পারে। সেইসাথে রোগীর রক্তচাপ কমতে থাকে।,প্লাটিলেট কমার চাইতে, রক্তচাপ কমে যাওয়া ডেঙ্গু রোগীর জন্য বেশি ঝুঁকিপূর্ণ বলে জানিয়েছেন চট্টগ্রাম মেডিকেল কলেজের মেডিসিন বিশেষজ্ঞ ডা. ঘোষ।,প্লাটিলেট কমে যাওয়াসহ এমন আরও কয়েকটি কারণে রোগীর মস্তিষ্ক, কিডনি, হৃদপিণ্ডেও রক্তক্ষরণের আশঙ্কা থাকে। এমনকি হেমারেজিক শকের কারণে রোগীর মৃত্যু পর্যন্ত হতে পারে। এক্ষেত্রে দ্রুত ব্যবস্থা গ্রহণের পরামর্শ দিয়েছেন তিনি।,তিনি বলেন, “যদি আমরা দেখি যে অ্যাকটিভ ব্লিডিং হচ্ছে এবং প্লাটিলেট ২০ হাজারের নীচে নেমে এসেছে, তাহলে আমরা রোগীর পরিস্থিতি বুঝে রক্ত নেয়ার পরামর্শ দেই। তবে ডেঙ্গু রোগীর মূল সমস্যা প্লাটিলেট কমে যাওয়া নয়। এখানে আশঙ্কার জায়গা হল রোগীর রক্তচাপ কমে যাওয়া। কারণ প্রেশার কমে গেলে শরীরে অক্সিজেনের অভাব হয়। এতে বিভিন্ন অঙ্গ সংক্রমণের ঝুঁকি বেড়ে যায়।”,এসব জটিলতার পাশাপাশি যদি রোগীর রক্তচাপ অনেক কমে যায়, হৃৎস্পন্দন বাড়ে, হিমোগ্লোবিন স্বাভাবিক মাত্রার চেয়ে কমে যায় সেইসাথে অন্যান্য জটিলতা দেখা, তবেই রক্ত দেয়ার প্রয়োজন হতে পারে।,চিকিৎসকেরা যেসব লক্ষণ দেখলে রক্ত নিতে বলেন, তার মধ্যে রয়েছে -,* প্লাটিলেট কমে যাওয়ার লক্ষণ।,* ত্বকের নিচে রক্তক্ষরণ। ত্বকে বেগুনি রঙের ক্ষত দেখা দিবে।,* শরীরে লাল বা কালো র‍্যাশ দেখা দেয়।,* মাসিকে অতিরিক্ত রক্তপাত হওয়া।,* মুখ, মাড়ি বা নাক থেকে রক্তপাত হতে পারে।,* প্রস্রাব বা মলের সঙ্গে রক্তপাত। কালো রঙের নরম পায়খানা হওয়া।,* ক্ষতস্থান থেকে বা কোথাও কাটলে অনেকক্ষণ ধরে রক্তপাত হওয়া।,* অতিরিক্ত ক্লান্তিবোধ ও শরীরে পানিশূন্যতা দেখা দেয়।,ছবির উৎস, Getty Images,প্লাটিলেট হল রক্তের একটি ক্ষুদ্র কণিকা।,ডেঙ্গু জ্বরে আক্রান্ত রোগীকে সুষম খাবারের পাশাপাশি তরল জাতীয় খাবার খাওয়ানোর পরামর্শ দিয়েছেন চিকিৎসকরা। তবে কিছু খাবার রয়েছে যা খেলে রক্তে কমে যাওয়া প্লাটিলেট আগের অবস্থায় ফিরিয়ে আনা সম্ভব। এমন পাঁচটি খাবার হল:,১. মিষ্টি কুমড়া এবং এর বীজে থাকা ভিটামিন ‘এ’ রক্তে প্লাটিলেট তৈরিতে সাহায্যে করে। তাই ডেঙ্গু রোগীর রক্তে প্লাটিলেট কমে গেলে মিষ্টি কুমড়া খেতে পারে।,২. লেবুর রসে থাকা প্রচুর পরিমাণে ভিটামিন ‘সি’ রক্তে প্লাটিলেটের পরিমাণ বাড়ায়।এছাড়া শরীরে রোগ প্রতিরোধ ক্ষমতাও বাড়ায়। তাই ডেঙ্গু রোগীকে প্রচুর লেবু শরবত খাওয়ানো উচিত।,৩. আমলকীতেও রয়েছে প্রচুর ভিটামিন ‘সি’ ও অ্যান্টি অক্সিডেন্ট । আমলকী খেলে রোগ প্রতিরোধ ক্ষমতা বাড়ে এবং প্লাটিলেট ধ্বংস হওয়া থেকে রক্ষা করে।,৪. রক্তের যেকোনো সংক্রমণ দূর করতেও অ্যালোভেরা খুবই উপকারী। নিয়মিত অ্যালোভেরার জুস পান করলে রক্তের প্লাটিলেট বাড়ে।,৫. ডালিম ফলে প্রচুর আয়রন রয়েছে। যা রক্তে প্লাটিলেট বাড়াতে এবং শরীরের দুর্বলতা দূর করতে খুবই ভালো কাজ করে। তাই রোগীর রক্তে প্লাটিলেট বাড়াতে তাকে নিয়মিত ডালিমের জুস খেতে দিন।,মালয়েশিয়ার গবেষণা প্রতিষ্ঠান এশিয়ান ইন্সটিটিউট অব সায়েন্স অ্যান্ড টেকনোলোজির এক গবেষণায় দেখা গিয়েছে, পেঁপে পাতার রস এবং পাকা পেঁপের জুস ডেঙ্গু জ্বরে আক্রান্ত রোগীর রক্তে কমে যাওয়ার প্লাটিলেটের পরিমাণ দ্রুত বৃদ্ধিতে সাহায্য করে।,সবুজ শাকসবজি, ভিটামিন সি যুক্ত ফল বা তাজা ফলের রস, সেইসাথে ভিটামিন বি কমপ্লেক্স, প্রোটিন, ভিটামিন কে, ই সমৃদ্ধ খাবার খাওয়ার পরামর্শ দিয়েছেন বিশেষজ্ঞরা।,এক্ষেত্রে প্যাকেটজাত খাবার এবং অতিরিক্ত মসলাদার খাবার এড়িয়ে যাওয়ার পরামর্শ দেয়া হয়েছে।"
'সরকারি ওয়েবসাইট থেকে বাংলাদেশের নাগরিকদের ব্যক্তিগত তথ্য ফাঁস' ,"ছবির উৎস, বিবিসি নিউজ বাংলা,সরকারি ওয়েবসাইট থেকে বাংলাদেশের নাগরিকদের ব্যক্তিগত তথ্য ফাঁস – দৈনিক সংবাদের প্রধান শিরোনাম। এই খবরে বলা হয়েছে সরকারি ওয়েবসাইট থেকে দেশের বিপুল সংখ্যক নাগরিকের ব্যক্তিগত তথ্য ফাঁস হয়ে গেছে। এর মধ্যে নাগরিকদের নাম, ফোন নম্বর, ইমেইল ঠিকানা ও জাতীয় পরিচয়পত্র নম্বর রয়েছে। এসব তথ্য ইন্টারনেটে পাওয়া যাচ্ছে। তবে নির্বাচন কমিশন বা ইসির দাবি, তাদের ডেটাবেইজ সুরিক্ষত রয়েছে।,মার্কিন প্রযুক্তি বিষয়ক সংবাদমাধ্যম টেকক্রাঞ্চের এক প্রতিবেদনে বলা হয়েছে, বাংলাদেশ সরকারের একটি ওয়েবসাইট থেকে তথ্য ফাঁসের এ ঘটনা ঘটেছে। তবে, কোন ওয়েবসাইট থেকে তথ্যগুলো উন্মুক্ত হয়েছে, তা প্রকাশ করেনি টেকক্রাঞ্চ।,প্রায় সবকয়টি গণমাধ্যম খবরটি ছেপেছে।,ইংরেজি দৈনিক দ্য ডেইলি স্টার খবরটির শিরোনাম করেছে Hackers feast on govt sites  ।তারা বলছে সাধারণ নির্বাচন যখন আসন্ন সেসময় সাইবার অ্যাটাক ও ব্যক্তিগত তথ্যফাঁসের ঘটনা মারাত্মকভাবে বেড়ে গিয়েছে। আর যার সবশেষ সন্দেহ করা হচ্ছে যে রেজিস্ট্রার জেনারেল, বার্থ ও ডেথ রেজিট্রেশন – বিডিআরআইএস অফিস থেকে প্রায় পাঁচ কোটি নাগরিকের তথ্য প্রকাশ হয়ে পড়ে।,একই বিষয়ে দৈনিক দেশ রুপান্তরের শিরোনাম 'লাখো মানুষের তথ্য ‘ফাঁস’। টেকক্রাঞ্চের রিপোর্ট উদ্ধৃত করে এই প্রতিবেদনে বলা হয়েছে, ভিক্টর মার্কোপোলাস নামের একজন সাইবার নিরাপত্তা বিশ্লেষক গত ২৭শে জুন আকস্মিকভাবে এই ফাঁস হওয়ার ঘটনা জানতে পারেন। পরে তিনি সার্টের সাথে যোগাযোগ করেন। দেশে এ বিষয়টি দেখভাল করা প্রতিষ্ঠান সার্টের পক্ষ থেকে বলা হয়েছে, আজকের মধ্যে সমস্যা কোথায় তা খুঁজে বের করে সমাধানের চেষ্টা করা হবে।,এ নিয়ে সমকালের শিরোনাম – বিরাট আকারে নাগরিক তথ্য ফাঁস।,ছবির উৎস, বিবিসি নিউজ বাংলা,নির্বাচনের পরিবেশ দেখতে ইইউ মিশনের দুই সদস্য ঢাকায়, আসছেন আরো চার জন – দৈনিক ইত্তেফাকের খবর। এতে বলা হয় বাংলাদেশে দ্বাদশ জাতীয় সংসদ নির্বাচন পর্যবেক্ষণের পরিস্থিতি, প্রয়োজনীয়তা ও সম্ভাব্যতা পর্যালোচনার জন্য ইউরোপীয় ইউনিয়নের নির্বাচন পর্যবেক্ষণ মিশনের সদস্যরা ঢাকায় আসতে শুরু করেছেন। গতকাল শনিবার ঢাকায় এসে পৌঁছান ইইউ-ইওএম এর উপপ্রধান পর্যবেক্ষক আইওআন্নাউ দিমিত্রা ও সদস্য আলভেস ক্রিটিনা। প্রতিনিধি দলের অপর চার সদস্যও ঢাকার পথে রয়েছেন।,বাংলাদেশের গত দুই নির্বাচনে পর্যবেক্ষক পাঠায়নি ইইউ। এবারের নির্বাচনে পর্যবেক্ষক পাঠাবে কি না, সে বিষয়ে সিদ্ধান্ত নিতেই ইইউ এই পর্যবেক্ষণ মিশন পাঠাচ্ছে। দুই সপ্তাহের এই সফরে তারা অংশগ্রহণমূলক নির্বাচনের পরিবেশ আছে কি না, তা যাচাই করবেন। পর্যবেক্ষণ মিশনের সদস্যরা নির্বাচন সংশ্লিষ্ট ব্যক্তিদের সঙ্গে বৈঠক করবেন। এর মধ্যে রয়েছে নির্বাচন কমিশন, প্রধান রাজনৈতিক দল, সুশীল সমাজ ও গণমাধ্যম প্রতিনিধি। তাদের সঙ্গে বৈঠকের পর এই মিশন ইইউর সদর দপ্তরে প্রতিবেদন ও সুপারিশ জমা দেবে।,একই পত্রিকার আরেকটি শিরোনাম মার্কিন আন্ডার সেক্রেটারি উজরা জেয়া দিল্লিতে, ঢাকা আসছেন মঙ্গলবার। নির্বাচন, মানবাধিকার, শ্রম অধিকার ও রোহিঙ্গা ইস্যু থাকবে আলোচনায়।,নির্বাচনসহ পাঁচ ইস্যুতে কথা বলবে যুক্তরাষ্ট্র – উজরা জেয়ার সফর ঘিরে কালের কন্ঠের শিরোনাম। এতে লেখা হয়েছে নির্বাচনসহ অন্তত পাঁচটি ইস্যুতে আলোচনা করবে মার্কিন প্রতিনিধিদল। আগামী মঙ্গলবার বাংলাদেশ সফরে আসছে এই প্রতিনিধিদল। কূটনৈতিক সূত্রগুলো বলছে, মার্কিন প্রতিনিধিরা রোহিঙ্গা শিবির পরিস্থিতি দেখতে কক্সবাজারেও যাবেন।,প্রতিনিধিদলের নেতৃত্ব দেবেন যুক্তরাষ্ট্রের পররাষ্ট্র দপ্তরের মানবাধিকার, গণতন্ত্র ও বেসামরিক জনগণের নিরাপত্তাবিষয়ক আন্ডারসেক্রেটারি এবং তিব্বতবিষয়ক মার্কিন বিশেষ সমন্বয়ক উজরা জেয়া।,যুক্তরাষ্ট্রের পররাষ্ট্র দপ্তরের দক্ষিণ ও মধ্য এশিয়া ব্যুরোর অ্যাসিস্ট্যান্ট সেক্রেটারি ডোনাল্ড লু, আন্তর্জাতিক উন্নয়ন সংস্থার (ইউএসএআইডি) এশিয়া ব্যুরোর ডেপুটি অ্যাসিস্ট্যান্ট সেক্রেটারি অঞ্জলি কৌরও থাকছেন এই দলে।,ছবির উৎস, বিবিসি নিউজ বাংলা,পর্যবেক্ষক এলে ভালো, না এলে কী যায় আসে – পররাষ্ট্রমন্ত্রীর এমন মন্তব্য দিয়ে শিরোনাম করেছে দৈনিক কালের কন্ঠ। খবরে বলা হয়েছে পররাষ্ট্রমন্ত্রী এ কে আব্দুল মোমেন শনিবার ঢাকায় ফরেন সার্ভিস একাডেমিতে ‘ডিকাব টক’ অনুষ্ঠানে প্রশ্নের জবাবে এ কথা বলেন।,অনুষ্ঠানে বিদেশি পর্যবেক্ষকদের বিষয়ে প্রশ্নের জবাবে পররাষ্ট্রমন্ত্রী বলেন, বিদেশি পর্যবেক্ষক যদি আসতে চায়, তবে আপত্তি নেই। তিনি বলেন, ""নির্বাচন পর্যবেক্ষক এলে ভালো, কিন্তু না এলে আমরা পরোয়া করি না।"",ডেঙ্গু নিয়ে নানা রকম খবর রয়েছে খবরের কাগজে। হাসপাতালে একদিনে সর্বোচ্চ ৮২০জন ডেঙ্গু রোগী ভর্তি – দৈনিক প্রথম আলোর শিরোনাম। পত্রিকাটি স্বাস্থ্য অধিদপ্তরের দেয়া গত ২৪ ঘন্টায় ডেঙ্গু জ্বরে আক্রান্ত হয়ে দেশের বিভিন্ন হাসপাতালে রোগী ভর্তি ও মৃত্যুর  হিসাব দিয়েছে। এতে নতুন করে আরো দুজন মারা গিয়েছেন বলে জানানো হয়। সব মিলে চলতি বছর ডেঙ্গুতে মারা গেলেন ৬৭ জন।,এছাড়া ডেঙ্গু প্রতিরোধে ঢাকা উত্তর সিটি কর্পোরেশনের অভিযানের খবরও রয়েছে। শনিবার ঢাকার মোহাম্মদপুরের জাপান গার্ডেন সিটিতে ৫ লাখ টাকা জরিমানা করা হয়।,ডেঙ্গু নিয়ে প্রথম আলোর আরেকটা শিরোনাম - ছোট মেয়ে আইসিইউতে, হাসপাতালে বড় মেয়ে ও স্ত্রী, দিশাহারা নাহিদ। প্রতিবেদনে চট্টগ্রামের একটি পরিবারের ডেঙ্গুর সঙ্গে লড়াইয়ের বিষয়টি তুলে আনা হয়েছে।,Dengue turns public health crisis for lack of coordination, says TIB – ইংরেজি দৈনিক নিউ এজের শিরোনাম। খবরটি ডেঙ্গু বিষয়ে ট্রান্সপারেন্সি ইন্টারন্যাশনালের একটা বিবৃতি দিয়ে করা হয়েছে। শনিবার দেয়া বিবৃতিতে টিআইবি বলেছে, সারাদেশে ডেঙ্গু জনস্বাস্থ্যের জন্য মারাত্মক হুমকি হয়েছে বিভিন্ন প্রতিষ্ঠানের মধ্যে সমন্বয়হীনতার কারণে।,ছবির উৎস, বিবিসি নিউজ বাংলা,বুধবার বিএনপির এক দফা আন্দোলনের ঘোষণা – দৈনিক সমকালের শিরোনাম। এতে বলা হয়েছে, আগামী বুধবার সরকার পতনের এক দফা আন্দোলনের কর্মসূচি ঘোষণা করবে বিএনপি। রাজধানীর বিভিন্ন পয়েন্টে আলাদা আলাদা সমাবেশ থেকে যুগপৎ কর্মসূচি ঘোষণা করবে বিএনপিসহ সমমনা বিরোধী দলগুলো।,নির্বাচনকালীন নির্দলীয় সরকারের দাবিতে বিএনপি দীর্ঘদিন ধরে আন্দোলন করে আসছে। তবে ২০১৪ সালের পর এবারই তাদের সমন্বিতভাবে মাঠে নামতে দেখা যাচ্ছে। এরই চূড়ান্ত পর্যায়ে এলো 'হয় নির্বাচনকালীন নির্দলীয় সরকার, নয়তো সরকার পতনে'র হুমকি।,বিএনপি সূত্র জানায়, বুধবার দুপুর ২টায় নয়াপল্টনে বিএনপির কেন্দ্রীয় কার্যালয়ের সামনে সমাবেশ করবে তারা। দলটির বিভিন্ন অঙ্গ ও সহযোগী সংগঠনকেও সমাবেশের প্রস্তুতি নেওয়ার বার্তা দেওয়া হয়েছে। এ খবরটি রয়েছে আরো বেশ কয়েকটি দৈনিকে।,বিরোধীদের পুরনো মামলা সক্রিয় করার উদ্যোগ – মানবজমিনের প্রধান শিরোনাম। তারা বলছে বিরোধী দলগুলোর নেতাকর্মীদের বিরুদ্ধে হওয়া পুরনো মামলাগুলো সক্রিয় করার উদ্যোগ নিয়েছে সরকার। এসব মামলার তদন্ত প্রক্রিয়া দ্রুত শেষ করতে সারা দেশে  নির্দেশনা পাঠানো হয়েছে। বিষয়টি দেখভালের জন্য পুলিশ সদর দপ্তর একটি কমিটিও করেছে।,দৈনিক দেশ রুপান্তরের প্রধান শিরোনাম মন্দ শেয়ারের খেলা । এই খবরে বলা হচ্ছে, দেশের ওষুধ উৎপাদনকারী কোম্পানিগুলোর মধ্যে শীর্ষে রয়েছে স্কয়ার ফার্মাসিউটিক্যালস লিমিটেড, যার দখলে রয়েছে দেশের ওষুধের বাজারের প্রায় ২০ শতাংশ। দেশের সেরা মোবাইল ফোন অপারেটর গ্রামীণফোন পুঁজিবাজারের শীর্ষ বাজার মূলধনি কোম্পানি।,বাংলাদেশের সেরা মৌলভিত্তির এসব কোম্পানি নিজ নিজ খাতে শীর্ষে থাকলেও পুঁজিবাজারে তাদের অবস্থান তলানিতে। দীর্ঘদিন ধরে এসব শেয়ারের তেমন কোনো লেনদেন নেই। লাখ লাখ বিনিয়োগকারী এসব কোম্পানির শেয়ারে বিনিয়োগ করে আটকে গেছেন।,তবে স্বল্প মূলধনি, দুর্বল মৌলভিত্তির লোকসানি ও উৎপাদন বন্ধ থাকা কোম্পানির শেয়ারের রমরমা অবস্থা।,পুঁজিবাজারে এখন এসব কোম্পানিই দরবৃদ্ধি ও লেনদেনে নেতৃত্ব দিচ্ছে। এতে করে বাংলাদেশের পুঁজিবাজার পরিণত হয়েছে মন্দ শেয়ারের বাজারে।,ছবির উৎস, বিবিসি নিউজ বাংলা,আন্তর্জাতিক বাজারে কম উলটো চিত্র দেশে – নিত্যপণ্যের দাম নিয়ে এমন শিরোনাম দৈনিক যুগান্তরের।,খবরে বলা হয়েছে আন্তর্জাতিক বাজারে এক বছরের ব্যবধানে চিনি ছাড়া প্রায় সব ধরনের পণ্যের দাম কমেছে গড়ে ২১ শতাংশ। জাতিসংঘের খাদ্য ও কৃষিবিষয়ক সংস্থা এফএও-এর প্রতিবেদন থেকে দেখা যায়, গত বছরের জুনে ১৫৫ ডলার দিয়ে যেসব পণ্য কেনা যেত, গত জুনে একই পণ্য কিনতে খরচ হচ্ছে ১২২ ডলার। এর প্রভাবে বৈশ্বিকভাবে মূল্যস্ফীতির হারও কমতে শুরু করেছে।,কিন্তু স্থানীয় বাজারে পণ্যের দাম গড়ে বেড়েছে প্রায় ৩২ শতাংশ। এ কারণে মূল্যস্ফীতির হারও বাড়ছে। ওই সময়ের ব্যবধানে আন্তর্জাতিক বাজারে জ্বালানি তেলসহ গ্যাস ও কয়লার দামও কমেছে। তবে আন্তর্জাতিক বাজারে যেভাবে পণ্যের দাম ও জাহাজ ভাড়া কমেছে, এর কোনো প্রভাব দেশের বাজারে পড়েনি।,ব্যবসায়ীরা অজুহাত দিচ্ছেন চড়া দামে ডলার কিনে পণ্য আমদানি এবং দেশে জ্বালানি তেল, গ্যাস, বিদ্যুতের দামসহ বিভিন্ন সেবার মূল্য ও ফি বাড়ানোয় উৎপাদন খরচ বেশি পড়ছে।,বাংলাদেশ-আফগানিস্তানের মধ্যকার ক্রিকেট খেলার খবরও ছেপেছে সবকয়টি পত্রিকা। কালের কন্ঠের শিরোনাম – মিলিয়ে গেল সিরিজে ফেরার স্বপ্ন। চট্টগ্রামে দ্বিতীয় ওয়ানডেতে আফগানিস্তানের কাছে ১৪২ রানে হেরে গিয়েছে বাংলাদেশ। এতে করে এক ম্যাচ হাতে রেখেই সিরিজ জয় নিশ্চিত করলো আফগানরা।,খেলা নিয়ে সমকালের শিরোনাম – তাই বলে এতটা বেহাল দশা। বলা হয়েছে এক সিরিজ আগেও জয়ের ছন্দে উড়ছিল বাংলাদেশ। রীতিমতো স্বপ্নের মতো গেছে বিশ্বকাপ সুপার লিগ। শুধু দেশেই নয়, বিদেশেও ভালো খেলে সুপার লিগ শেষ করে পয়েন্ট টেবিলের তৃতীয় স্থানে থেকে।,২০১৬ সালে প্রথম দ্বিপক্ষীয় সিরিজ খেলে এ দুই দেশ। গত বছরই ছিল বিশ্বকাপ সুপার লিগের সিরিজ। দেড় বছরের ব্যবধানে রশিদ খানরা সেই চট্টগ্রামেই মধুর প্রতিশোধ নিলেন সিরিজ জিতে, গতকাল স্বাগতিকদের ১৪২ রানে হারিয়ে।"
'ডেঙ্গু রোগীর সংখ্যা বিপজ্জনক পর্যায়ে চলে গেছে',"জেসমিন আক্তারের মেহেদি দেয়া হাতে এখন স্যালাইনের সুঁই,ঈদের দিন সকালে জ্বর উঠে জেসমিন আক্তারের সন্তানের। এর তিন দিনের মধ্যে তিনি নিজেও জ্বরে আক্রান্ত হন।  সমস্যা বাড়তে থাকায় চিকিৎসকের শরণাপন্ন হলে টেস্ট করে মা-ছেলে দুজনেরই ডেঙ্গু ধরা পড়ে।,মুগদা হাসপাতালের তৃতীয় তলায় মহিলা ওয়ার্ডে কথা হয় জেসমিন আক্তারের সাথে। সন্তানকে নিয়ে তিনি হাসপাতলে আছেন গত কয়েকদিন ধরে।,জেসমিন আক্তারের ৭ বছর বয়সী সন্তান আশরাফুল একই ভবনের উপরের তলায় শিশু ওয়ার্ডে ভর্তি। আর তাদের দুজনের দেখাশোনা করছেন তার ১৪ বছর বয়সী অন্য সন্তান আশিক। আজ তার একজন ভাতিজা ভোলা থেকে আসার কথা তাদেরকে সাহায্য করার জন্য।,জেসমিন আক্তারের মতো আরো শত শত ডেঙ্গু রোগীর ভিড় মুগদা হাসপাতালে। শুধু মুগদা হাসপাতাল নয়, ঢাকার অন্যান্য হাসপাতালগুলোতেও ডেঙ্গু রোগীর সংখ্যা ক্রমাগত বাড়ছে।,তবে সবচেয়ে বেশি সংখ্যক রোগী ভর্তি হয়েছে মুগদা মেডিকেল কলেজ ও হাসপাতালে।,ভিডিওতে দেখুন মুগদা হাসপাতালে ডেঙ্গু আক্রান্ত রোগীদের চিত্র।,গৃহবধূ জেসমিন আক্তারের স্বামী পেশায় গাড়িচালক। জেসমিন আক্তার বলছিলেন গত তিনদিন ধরে তিনি খেতে পারছেন না, পেট ব্যথা, আর নিঃশ্বাস নিতেও কষ্ট হচ্ছে।,“সারা রাইত ঘুমাইতে পারি না, বাচ্চাদের দিয়ে চিন্তা হয়,” বলেন জেসমিন আক্তার। মাঝে মধ্যেই তিনি ছুটে যাচ্ছেন তারা অসুস্থ ছেলের কাছে।,উপরে অষ্টম তলার শিশু ওয়ার্ডে গিয়ে বোঝা গেল রোগীর চাপ কতটা। মাটিতে পাতা বিছানার সারি আর রোগী ও স্বজনদের ভিড়।,সেখানে কথা হয় প্রবাসী শ্রমিক কমল উদ্দিনের সাথে যার দুই সন্তান ডেঙ্গু আক্রান্ত। ছেলে মোরসালিনের বয়স ১০ আর মেয়ে জান্নাতের বয়স চার বছর।,তিনি জানালেন, আজ তার গ্রীসে ফেরত যাওয়ার কথা ছিল কিন্তু সন্তানদের অসুস্থতার কারণে সেটা পিছিয়েছেন।,মুগদা মেডিকেল কলেজ ও হাসপাতালে আজ সকাল পর্যন্ত ২৪ ঘণ্টায় ডেঙ্গু রোগী ভর্তি হয়েছে ১১১ জন,এমন রোগী ক্রমাগত বেড়েই চলেছে মুগদা হাসপাতালে।  চিকিৎসক বা নার্সও রোগীর ভিড়ে খুব একটা দেখা গেল না।,তবে সে সমস্যা আছে মেনে নিয়ে হাসপাতালের ভারপ্রাপ্ত পরিচালক মোঃ নিয়াতুজ্জামান জানান রোগীর সংখ্যা যেভাবে বাড়ছে সেটা ভালভাবে সামাল দেয়ার মত যথেষ্ট জনবল বা সুযোগ সুবিধা নেই।,তিনি বলেন “আমাদের ছোট্ট একটি হাসপাতাল ৫০০ শয্যার, এখানে রোগী ভর্তি রয়েছে ১ হাজারের বেশি, অধিদপ্তর থেকে চিকিৎসক পেয়েছি কিন্তু তিনটি ডেডিকেটেড ওয়ার্ড ম্যানেজ করার জন্য যে বাড়তি চিকিৎসক, নার্স কাজ করতে হচ্ছে যেটা র‍্যাশনিং করে করতে হচ্ছে। যে কারণে আমরা সেবা দিয়ে যাচ্ছি কিন্তু আমরা হিমশিম খাচ্ছি।"",গত বছর শিশু ওয়ার্ডের বাইরে একটি ওয়ার্ডেই সব রোগীর সংকুলান হয়েছিল, এবার আরেকটি ওয়ার্ড বাড়ানো হয়েছে।,ছবির উৎস, বিবিসি বাংলা,মুগদা হাসপাতালের ভারপ্রাপ্ত পরিচালক মোঃ নিয়াতুজ্জামান,মুগদা হাসপাতালে জুলাই মাসের ১ তারিখ থেকে ৬ তারিখ সকাল পর্যন্ত ডেঙ্গু রোগী ভর্তি হয়েছে ৫৮৮ জন। মি. নিয়াতুজ্জামানের মতে এই সংখ্যা জ্যামিতিক হারে বাড়ছে এবং সেটা ‘বিপজ্জনক পর্যায়ে চলে গেছে’ এবং সেটা গত বছরের তুলনায়ও বেশ বেশি।,স্বাস্থ্য অধিদপ্তরের সর্বশেষ তথ্য অনুযায়ী জানা যাচ্ছে গত ২৪ ঘণ্টায় (বুধবার সকাল ৮ টা থেকে বৃহস্পতিবার সকাল ৮টা) সারাদেশে হাসপাতালে ডেঙ্গুর নতুন রোগী ভর্তি হয়েছে ৬৬১ জন যার মাঝে ৪৩৩ জন ঢাকায়, আর ২২৮ জন ঢাকার বাইরে।,মুগদা হাসপাতালে বাড়ছে ডেঙ্গু রোগী,বিশ্লেষকদের অনেকে আশংকা করছেন আগস্ট-সেপ্টেম্বর মাসে আরও অবনতি ঘটতে পারে ডেঙ্গু পরিস্থিতির।,তবে মিঃ নিয়াতুজ্জামানের মতে এবারের শঙ্কার জায়গা হচ্ছে অনেকেই দ্বিতীয় বা তৃতীয়বারের মত আক্রান্ত হওয়া এবং তাদের অনেকের এমন উপসর্গ দেখা দেয় যেটা ডেঙ্গুর সাধারণ উপসর্গের সাথে মিলে না।,যেমন দীর্ঘস্থায়ী ডায়রিয়া (যেমন ৩-৫ দিনেও কমে না), ওষুধ চলার পরও বমি, পেটে পানি জমে যাওয়া, বুকে পানি জমে যাওয়া, পেতে প্রচণ্ড ব্যথা, মস্তিষ্কের প্রদাহ, খিঁচুনি হওয়া, শরীরে পানি জমে যাওয়া, হাত পা ফুলে যাওয়া।,একজন প্রসূতি নারীর কথা বলছিলেন যার কোনও জ্বর ছিল না কিন্তু বমি হচ্ছিলো। গাইনি ডাক্তারের কাছে বমির প্রতিকার নিতে গেলে সেই চিকিৎসক টেস্ট করাতে বলেন এবং পরবর্তীতে দেখা যায় তিনি ডেঙ্গু রোগে আক্রান্ত। বর্তমানে সুস্থ হয়ে হাসপাতাল ছেড়ে গেছেন তিনি।"
হৃদরোগের যেসব ঝুঁকি আমাদের একেবারেই অজানা ,"ছবির উৎস, Getty Images,হৃদরোগের মূল ঝুঁকিগুলো হলো উচ্চ রক্তচাপ, ধূমপান, অতিরিক্ত কোলেস্টেরল এবং দেহের অতিরিক্ত ওজন- একথা বেশিরভাগ মানুষেরই জানা।,তবুও এমন অনেক লোকের হার্ট অ্যাটাক হয়েছে যাদের মধ্যে এসব পরিচিত সমস্যাগুলোর কোনটিই ছিল না।,গবেষণা থেকে এখন জানা যাচ্ছে, গাউট বা গেঁটে-বাত, সোরিয়াসিস, অন্ত্রের প্রদাহ এবং রিউমাটয়েড আর্থ্রাইটিসের মতো অবস্থাগুলিও হৃদরোগের ঝুঁকির কিছু কারণ।,আর এসব সমস্যার মধ্যে প্রধান মিলটি হলো দেহে দীর্ঘস্থায়ী ইনফ্ল্যামেশন বা প্রদাহ।,ইদানীং কিছু গবেষক কার্ডিওভাসকুলার রোগকে ধমনীর দীর্ঘস্থায়ী প্রদাহজনিত রোগের কাতারে ফেলছেন।,বিজ্ঞানীরা কখনও কখনও একে “এথেরোস্ক্লেরোটিক কার্ডিওভাসকুলার ডিজিজ” বা এএসসিভিডি-এর প্রদাহজনক সমস্যা হিসেবে উল্লেখ করেন।,ছবির উৎস, Getty Images,গেঁটে-বাত, সোরিয়াসিস এবং রিউমাটয়েড আর্থ্রাইটিসও হৃদরোগের ঝুঁকির কিছু কারণ,এথেরোস্ক্লেরোসিস ঘটে যখন আমাদের ধমনীর দেয়ালে চর্বির স্তর জমতে শুরু করে। এতে ধমনী শক্ত হয়ে যায়।,হৃৎপিণ্ডে অক্সিজেনসহ রক্ত সরবরাহকারী ধমনীতে যখন এই ব্যাপার ঘটে তখন তাকে বলা হয় করোনারি আর্টারি ডিজিজ।,এএসসিভিডি হার্ট অ্যাটাক ঘটাতে পারে, যখন হৃদপিণ্ডে পর্যাপ্ত রক্ত সরবরাহ করা হয় না।,এটি ইস্কেমিক স্ট্রোকও ঘটাতে পারে, যেখানে পর্যাপ্ত রক্ত মস্তিষ্কে গিয়ে পৌঁছায় না।,কেন এএসসিভিডি একটি ইনফ্ল্যামেশন বা প্রদাহজনক সমস্যা তা বুঝতে হলে প্রথমে আমাদের বুঝতে হবে কীভাবে এই প্রক্রিয়াটি শুরু হয়।,এথেরোস্ক্লেরোসিস হওয়ার প্রথম পর্যায়টিতে কোষের একটি স্তর যা ধমনীর দেয়াল হিসেবে কাজ করে সেই এন্ডোথেলিয়ামে কোন ক্ষত তৈরি হয়।,যাকে ""খারাপ কোলেস্টেরল"" বলা হয় সেই উচ্চ মাত্রার লো-ডেনসিটি লাইপোপ্রোটিন বা এলডিএল কোলেস্টেরলের কারণে এটি ঘটতে পারে।,সিগারেটের ধোঁয়ার বিষাক্ত পদার্থ ধমনীর আস্তরণে চুলকানি তৈরি করতে পারে, যার ফলে ধমনীর দেয়ালে ক্ষত তৈরি হয়।,এন্ডোথেলিয়াল কোষগুলি যখন আহত হয় তখন তারা রাসায়নিক বার্তা পাঠিয়ে রক্তের শ্বেত রক্তকণিকাকে ডেকে আনে।,এই শ্বেত কণিকা আমাদের দেহের ইমিউন সিস্টেম বা রোগ প্রতিরোধ ক্ষমতার একটি গুরুত্বপূর্ণ উপাদান।,এসব শ্বেত রক্তকণিকা ধমনীর দেয়ালের ভেতরে ঢুকে পড়ে এবং ধমনীতে প্রদাহ তৈরি করে।,একই সঙ্গে শ্বেত রক্তকণিকা ধমনীর দেয়ালের লেগে থাকা কোলেস্টেরলও খেয়ে ফেলে যার মাধ্যমে ধমনীর দেয়ালে ""ফ্যাটি স্ট্রিক"" বা চর্বির দাগ তৈরি শুরু হয়।,এথেরোস্ক্লেরোসিসের প্রথম দৃশ্যমান লক্ষণগুলির মধ্যে এটি একটি।,ছবির উৎস, Getty Images,সিগারেটের ধোঁয়ার বিষাক্ত পদার্থ ধমনীর দেয়ালে ক্ষত তৈরি করে,ধমনীতে ফ্যাটি স্ট্রিক তৈরি হতে শুরু করে অল্প বয়স থেকেই। আমাদের বয়স যখন বিশের কোঠায় পৌঁছায় তখন বেশিরভাগের ধমনীতেই ফ্যাটি স্ট্রিকের কিছু প্রমাণ পাওয়া যায়।,ধমনীর এন্ডোথেলিয়াল কোষের ক্ষতি, সেখানে শ্বেত রক্তকণিকার অনুপ্রবেশ এবং প্রদাহের এই প্রক্রিয়াটি বছরের পর বছর ধরে সংগোপনে ঘটতে পারে, যার ফলে শেষপর্যন্ত ধমনীতে প্লেক তৈরি শুরু হয়।,এর মাধ্যমেই ব্যাখ্যা করা যায়, যেসব লোকের দীর্ঘস্থায়ী প্রদাহজনক অবস্থা রয়েছে তারা কেন কার্ডিওভাসকুলার রোগের ঝুঁকিতে পড়েন।,হৃদপিণ্ড এবং মস্তিষ্কে রক্ত সরবরাহকারী ধমনীগুলিতে দীর্ঘমেয়াদী প্রদাহ অবশেষে হার্ট অ্যাটাক এবং স্ট্রোকের দিকে চলে যায়।,হার্ট অ্যাটাক ঘটে যখন হৃৎপিণ্ডের সরবরাহকারী ধমনীতে কোন একটি প্লেকের স্থিতিশীলতা নষ্ট হয়ে  যায়। এর কারণে প্লেকটি ফেটে যেতে পারে।,ফলে ধমনীতে রক্ত বা অন্য কোন বস্তু জমাট বাঁধতে পারে এবং হৃৎপিণ্ডের পেশীতে রক্ত সরবরাহ ব্যাহত হয়।,যাদের হার্ট অ্যাটাক হয়, প্রায়শই ঘটনাটির দিন কিংবা তার আগের সপ্তাহগুলিতে তাদের ধমনীতে প্রদাহ এবং প্লেকের অস্থিরতার মাত্রা বেড়ে যায়।,চূড়ান্ত ""হার্ট অ্যাটাক"" এবং এর ফলে হৃদপিণ্ডের পেশীর ক্ষতি হওয়ার কারণ হলো এই অস্থির প্রদাহজনক প্রক্রিয়াটি তখন চূড়ান্ত পর্যায়ে পৌঁছে যায়।,ছবির উৎস, Getty Images,আমাদের বয়স যখন বিশের কোঠায় পৌঁছায় তখন বেশিরভাগের ধমনীতেই ফ্যাটি স্ট্রিকের কিছু প্রমাণ পাওয়া যায়,এই দীর্ঘস্থায়ী প্রদাহজনক প্রক্রিয়াটি কোন লক্ষণ ছাড়াই ঘটতে পারে।,যেসব রোগীর মধ্যে হৃদরোগের পরিচিত ঝুঁকি নেই তারা বুঝতেই পারবেন না যে তাদের হৃদরোগের ঝুঁকি বেড়ে গেছে।,সুসংবাদ হলো, শরীরে প্রদাহ পরিমাপ করার একটি উপায় আছে।,সেটি হলো উচ্চ-সংবেদনশীলতার সি-রিঅ্যাকটিভ প্রোটিন (এইচএস-সিআরপি) নামক রক্ত পরীক্ষা।,উঁচু মাত্রার এইচএস-সিআরপি স্তরের লোকদের হার্ট অ্যাটাক এবং স্ট্রোকের ঝুঁকি বেশি।,উঁচু মাত্রার এলডিএল কোলেস্টেরলও এএসসিভিডি-র ঝুঁকির কারণ।,নিউ ইংল্যান্ড জার্নাল অফ মেডিসিনে প্রকাশিত গবেষণা থেকে জানা যাচ্ছে,  যেসব লোকের মধ্যে উচ্চ মাত্রার এলডিএল কোলেস্টেরল এবং এইচএসএস-সিআরপি রয়েছে তাদের কার্ডিওভাসকুলার রোগের ঝুঁকি সবচেয়ে বেশি বলে মনে করা হয়।,ক্যান্টোস নামের একটি বড় ধরনের ক্লিনিকাল ট্রায়ালে উঁচু মাত্রার এইচএস-সিআরপি রয়েছে এমন রোগীদের হার্ট অ্যাটাকের পর তাদের ওপর ক্যানাকিনুম্যাব নামের একটি প্রদাহ-বিরোধী ওষুধ প্রয়োগ করা হয়।,এতে দেখা যায়, ঐ অ্যান্টি-ইনফ্ল্যামেটরি ড্রাগের ব্যবহারের ফলে এইচএস-সিআরপি-র মাত্রা কমে গিয়েছে এবং রোগীদের হার্ট অ্যাটাকের সংখ্যাও ছোট কিন্তু পরিসংখ্যানগতভাবে উল্লেখযোগ্য হারে কমে গিয়েছে।,ছবির উৎস, Getty Images,ভুঁড়ি কমাতে পারলে হৃদরোগের সম্ভাবনাও কমে আসবে,তবে ঐ ওষুধ যারা ব্যবহার করেছেন তাদের মধ্যে সংক্রমণের ঝুঁকিও দৃশ্যত বেড়েছে বলে গবেষণা থেকে জানা যায়।,এই ঝুঁকি এবং পাশাপাশি অত্যন্ত ব্যয়বহুল হওয়ার কারণে আমরা যে খুব শিগগীরই এএসসি’ডি-র চিকিৎসার জন্য ক্যানাকিনুম্যাব ব্যবহার শুরু করতে পারবো এমন কোন সম্ভাবনা নেই।,যাহোক, গবেষণাটি যুগান্তকারী হিসাবে বিবেচিত হয়েছিল কারণ এর মাধ্যমেই প্রমাণ পাওয়া গিয়েছিল যে এএসসিভিডি-তে প্রদাহ একটি গুরুত্বপূর্ণ ভূমিকা পালন করে, এবং সেই প্রদাহকে কমিয়ে আনতে পারলে তা কার্ডিওভাসকুলার ঝুঁকি কমাতে সহায়ক হতে পারে।,এএসসিভিডি’র ঝুঁকির কারণগুলি সম্পর্কে আমরা যেভাবে চিন্তা করি তাতে পরিবর্তন ঘটাতে পারলে যারা হার্ট অ্যাটাক কিংবা স্ট্রোকের ঝুঁকিতে রয়েছেন, আমরা সেই সব রোগীকে আরও ভালভাবে সনাক্ত করতে পারবো।,পাশাপাশি, এর মাধ্যমে কার্ডিওভাসকুলার ঝুঁকি কমাতে আমরা প্রদাহের চিকিৎসার দিকে আরও বেশি করে নজর দিতে পারবো।,ইতোমধ্যে বেশ কিছু গবেষণায় প্রদাহ কমাতে এবং কার্ডিওভাসকুলার রোগের বৃদ্ধি রোধ করতে কোলচিসিন এবং মেথোট্রেক্সেটের মতো সস্তা প্রদাহ-বিরোধী ওষুধের ব্যবহারের দিকে নজর দেয়া হচ্ছে।,খুশির বিষয় হলো, ওষুধের ওপর নির্ভর না করেই আমাদের শরীরে প্রদাহ কমানো সম্ভব।,জীবনে আমরা যা কিছু করি তাকে আমরা প্রদাহ-পন্থী বা প্রদাহ-বিরোধী বলে ভাগ করে নিতে পারি।,ধূমপান প্রদাহজনক কারণ সিগারেটের টক্সিন শরীরে জ্বালা বাড়ায়।,রক্তে উঁচু মাত্রার কোলেস্টেরল এবং প্রক্রিয়াজাত খাবার আমাদের ধমনীতে দীর্ঘস্থায়ী প্রদাহের কারণ হতে পারে।,ছবির উৎস, Getty Images,সুস্থ জীবনযাপন শরীরে প্রদাহের মাত্রাও কামিয়ে আনতে সাহায্য করে,অন্যদিকে, ফল, শাকসবজি, দানাদার শস্য এবং তৈলাক্ত মাছ প্রদাহ-বিরোধী বলে মনে করা হয়।,নিয়মিত ব্যায়াম শরীরে প্রদাহের মাত্রাও কামিয়ে আনতে সাহায্য করে।,স্থূলতা, বিশেষ করে কোমরের চারপাশে অতিরিক্ত ওজন, দীর্ঘস্থায়ী প্রদাহের কারণ বলে মনে হয়। ভুঁড়ি কমাতে পারলে প্রদাহও কমে যাবে।,স্ট্রেস বা মানসিক চাপ শরীরে দীর্ঘস্থায়ী ও নিচু মাত্রার প্রদাহ তৈরি করতে পারে এবং স্ট্রেস কমানোর চেষ্টা আমাদের জন্য জরুরি।,রক্তচাপ স্বাভাবিক রাখা, কোলেস্টেরল ও বডি মাস ইনডেক্স ঠিক রাখাও আমাদের জন্য খুব  গুরুত্বপূর্ণ।,প্রদাহ-বিরোধী বিকল্প পথগুলি বেছে নেয়ার মাধ্যমে ও স্বাস্থ্যকর জীবনযাপনের মধ্য দিয়ে আমরা সকলেই হৃদরোগের ঝুঁকি কমাতে পারি এবং আমাদের জীবনযাত্রার মান উন্নত করতে পারি।"
"বদলে গেছে ডেঙ্গুবাহী এডিস মশার আচরণ, দিন-রাতে কোন পার্থক্য নেই  ","ছবির উৎস, Getty Images,ডেঙ্গি রোগের বাহক এডিস মশা।,ডেঙ্গি বা প্রচলিত ভাষায় ডেঙ্গু ভাইরাসের বাহক হল এডিস ইজিপ্টাই জাতের মশা।  ভাইরাসবাহী মশার কামড়ে ডেঙ্গির জীবাণু একজনের শরীর থেকে অন্যজনের শরীরে ছড়িয়ে পড়তে পারে। তবে এই মশা কখন কামড়ায় এ নিয়ে অনেকেরই নানা মত আছে।,এতদিন একটি ধারণা প্রচলিত ছিল এই মশাটি মূলত দিনের বেলা কামড়ায়। সচেতনতামূলক বিভিন্ন প্রচার প্রচারণায়ও  দিনের বেলা মশারির ভেতরে থাকতে অথবা ফুলহাতা কাপড় পড়ে সতর্ক থাকতে বলা হয়েছে।,কিন্তু সাম্প্রতিক এক গবেষণায় দেখা গিয়েছে যে, এই মশাটি শুধু দিনে নয় বরং রাতেও কামড়ায়।  এর অর্থ মশাটির আচরণে পরিবর্তন ঘটেছে। যা জনস্বাস্থ্যের জন্য আশঙ্কার কারণ হয়ে উঠতে পারে বলে জানিয়েছেন বিশেষজ্ঞরা।,এডিস মশা মানুষকে কেবল দিনের বেলায় কামড়ায় কিনা এমন ধারণা যাচাই করতে গত কয়েক বছর ধরে গবেষণা পরিচালনার কথা জানান কীটতত্ত্ববিদ ও জাহাঙ্গীরনগর বিশ্ববিদ্যালয়ের প্রাণিবিদ্যা বিভাগের অধ্যাপক কবিরুল বাশার।,এটি পরীক্ষার জন্য তিনি একজন মানুষকে মশারির ভিতরে রাখেন, তখন বাইরে তাকে কামড়াতে আসা মশাগুলোকে জীবিত ধরে ধরে একটি কাপে সংগ্রহ করা হয়।,তারপর সেই মশাগুলোকে পরীক্ষাগারে এনে ক্লোরোফর্ম দিয়ে অজ্ঞান করে মাইক্রোস্কোপের নীচে পর্যবেক্ষণ করা হয় যে এগুলো কোন প্রজাতির মশা।,কয়েক বছর ধরে বিভিন্ন মৌসুমে টানা ২৪ ঘণ্টা ধরে এই মশা সংগ্রহ ও আচরণ পরীক্ষার কাজ করেছেন তিনি।,তারা মূলত দেখতে চেয়েছিলেন কোন ধরণের মশা কোন সময়ে কামড়াতে বেশি পছন্দ করে। পরীক্ষায় তারা এসব মশার কামড়ানোর ছন্দ, কামড়ানোর সময় বা কর্মকাণ্ডের ধরণ এক এক রকম দেখেন।,এই পরীক্ষা করতে গিয়েই মি. বাশার জানতে পেরেছেন যে, এডিস মশা দিনের বেলা যেভাবে কামড়ায়, তেমনি রাতেও কামড়ায়। তবে রাতের বেলায় কামড়ানোর হার কিছুটা কম থাকে বলে তিন জানান।,সম্প্রতি তিনি রাতের বেলায় তার শরীরে বসা মশার প্রজাতি পরীক্ষা করে এডিস মশার উপস্থিতি পেয়েছেন।,এতে তিনি ধারণা করছেন, একসময়ে এডিস মশা শুধু দিনের বেলায় কামড়ালেও এখন এই মশার বৈশিষ্ট্যে বা আচরণগত পরিবর্তন এসেছে।,মি. বাশার বলেন, “ইতিপূর্বে আমরা জানতাম এডিস মশা শুধুমাত্র দিনের বেলায়, বিশেষ করে সকালে এবং বিকেলে কামড়ায়। কিন্তু আমাদের গবেষণায় সেটি ভুল প্রমাণিত হয়েছে। আমাদের ল্যাবরেটরি এবং মাঠ পর্যায়ের গবেষণায় দেখেছি এডিস মশা রাতেও কামড়ায়। ”,ছবির উৎস, Getty Images,দিনে রাতে ২৪ ঘণ্টা সতর্ক থাকার পরামর্শ বিশেষজ্ঞদের।,এডিস মশার রাতেও সক্রিয় থাকার কারণ হিসেবে রাতের বেলা অতিরিক্ত উজ্জ্বল আলোর ব্যবহারকে একটি বড় কারণ হিসেবে উল্লেখ করা হচ্ছে।,মি. বাশারের মতে, শহরে উজ্জ্বল আলোর ব্যবহার বেড়ে যাওয়ায় এডিস মশার আচরণে পরিবর্তন হয়েছে।,অতিরিক্ত আলোর কারণে একে তো মশা দিন-রাতের পার্থক্য বুঝতে পারছে না। তার ওপর এখন তারা রাতের পরিবর্তিত পরিস্থিতির সাথেও খাপ খাইয়ে নিয়েছে।,আলোর সাথে মশার আচরণ পরিবর্তনের বিষয়টি প্রথমবারের মতো তার সামনে এসেছে ২০১৯ সালে ঢাকার বিমানবন্দরে কাজ করতে গিয়ে।,ওই বছর বিমানবন্দরে মশার কারণে একটি ফ্লাইট দুই ঘণ্টা দেরিতে ছেড়ে যায়। সে সময় বিমানবন্দরে মশার ঘনত্ব পরীক্ষা করতে তার ডাক পড়ে।,রাতের বেলা মশা ধরতে গিয়ে তারা দেখতে পান যে বিমানবন্দরের ভেতরে উজ্জ্বল ও মৃদু আলোর মধ্যে এডিস মশা বিচরণ করছে। তারপরেই তিনি ঘোষণা দিয়েছেন যে এডিস মশা রাতেও কামড়ায়।,ঢাকায় আরও বিভিন্ন স্থানে তার পর্যবেক্ষণ অনুসারে, এডিস মশা উজ্জ্বল কিংবা মৃদু - সব ধরণের আলোতে সক্রিয় থাকে। তাই ঘর আলোকিত থাকলে রাতেও কামড়াতে পারে এই প্রজাতির মশা।,এ ব্যাপারে মি. বাশার বলেন, “এডিস মশা খুবই চতুর এবং যে কোনো পরিবর্তিত পরিস্থিতিতে এটি নিজেকে পরিবর্তন করে খাপ খাইয়ে নিতে পারে। সারা বিশ্বে আলোর দূষণ বেড়েছে। অর্থাৎ আলো যতটা ব্যবহার উচিত ছিল তার চেয়ে বেশি ব্যবহার হচ্ছে। এই আলোর দূষণের সাথে এডিস মশা খাপ খাইয়া নিয়েছে এবং রাতের বেলাও কামড়াচ্ছে।”,সেই সাথে জলবায়ু পরিবর্তন, অপরিকল্পিত নগরায়নের কারণ এই মশা তার আচরণ পরিবর্তন করে নিয়েছে বলে মনে করেন এই কীটতত্ত্ববিদ।,তাই বাস্তবতা হল এডিস মশা থেকে বাঁচতে এখন দিনে-রাতে ২৪ ঘণ্টাই প্রয়োজনীয় সব ধরণের সতর্কতামূলক ব্যবস্থা নিতে হবে।,ছবির উৎস, Getty Images,মশা দূর করতে স্প্রে করছে সিটি করপোরেশন।,আবার দিনের বেলায়ও অনেক জায়গা অন্ধকার হয়ে থাকে, এমন পরিবর্তিত পরিস্থিতির সাথেও এডিস মশা খাপ খাইয়ে তার অবস্থান টিকিয়ে রাখছে বলে জানান মি. বাশার।,কখনও কখনও এমন তথ্যও প্রচার হয়েছে যে, এডিস মশা সূর্য ওঠার ৩-৪ ঘণ্টা পর ও বিকেল থেকে সন্ধ্যার আগ পর্যন্ত অর্থাৎ সূর্যাস্তের সময়টায় বেশি সক্রিয় থাকে। ভরদুপুরের চেয়ে আলো-আধারি পছন্দ করে বেশি।,এসব ধারণাও ভুল বলে জানিয়েছেন কীটতত্ত্ববিদ কবিরুল বাশার। তিনি জানান এডিস মশা দিনে-রাতে ২৪ ঘণ্টা অর্থাৎ ভর দুপুরে বা মধ্য রাতেও কামড়ায়।,সাধারণত সারা দেশে মে থেকে সেপ্টেম্বর মাসে এডিস মশার লার্ভা সৃষ্টি হয়। এডিস মশার কামড়ে ডেঙ্গু জ্বরের প্রাদুর্ভাব বাড়ে। তবে এ বছর এডিস মশার ঘনত্ব কয়েক গুণ বেড়েছে সময়ের আগেই। এতে শঙ্কিত কীটতত্ত্ববিদরা।,এডিস মশার এই আচরণগত পরিবর্তনের কারণেই এটি সুপার পতঙ্গ এবং আগের চেয়ে শক্তিশালী হয়ে উঠেছে যা জনস্বাস্থ্যের ওপর গুরুতর প্রভাব ফেলেতে পারে বলে আশঙ্কা করা হচ্ছে।,মি. বাশার বলেন, “এডিস মশার কর্মকাণ্ড যদি নির্দিষ্ট সময়সীমার মধ্যে সীমাবদ্ধ থাকতো তাহলে আমরা শুধু ওই সময়টায় সতর্ক থাকলেই হত। কিন্তু এখন ২৪ ঘণ্টা সতর্ক থাকতে হচ্ছে, আমাদের ঝুঁকির পরিধি বেড়ে গিয়েছে, প্রতিটা সময় এখন আমাদেরকে মশা নিয়ন্ত্রণের ব্যবস্থা করতে হচ্ছে, সাবধান থাকতে হচ্ছে।”,মানুষকে যেসব মশা কামড়ায় সেগুলো নারী মশা। এদের মধ্যে মা এডিস মশা সবচেয়ে বেপরোয়া থাকে বলে তিনি জানান।,“মা মশা তার পরবর্তী প্রজন্মকে পৃথিবীতে আনা নিশ্চিত করার জন্য যেকোনো ধরনের ঝুঁকি নিতে পারে। মা মশাকে প্রচুর রক্ত খেতে হয়। এ রক্ত খাওয়ার সুযোগ যদি সে দিনে না পায় তাহলে সে রাতেও খাবে।” তিনি বলেন।"
যে চার ধরণের জ্বর হঠাৎ করেই মারাত্মক হয়ে উঠতে পারে ,"ছবির উৎস, Getty Images,চিকিৎসকরা বলেন, জ্বর আসলে কোন রোগ নয়, বরং এটি রোগের একটি লক্ষণ বা উপসর্গ।,জীবনে কখনো জ্বরে ভোগেননি এমন মানুষ খুঁজে পাওয়া ভার। কারণ অসুস্থ হওয়ার একটি অন্যতম উপসর্গ হচ্ছে জ্বর। সাধারণত জ্বরে আক্রান্ত হওয়ার দিন তিনেকের মধ্যে সেটি ভালও হয়ে যায় এবং এর জন্য খুব জটিল চিকিৎসার দরকার হয় না।,বঙ্গবন্ধু শেখ মুজিব মেডিকেল বিশ্ববিদ্যালয়ের অধ্যাপক ডা. এ বি এম আব্দুল্লাহ বিবিসি বাংলাকে বলেন, জ্বর আসলে কোন রোগ নয়। এটি অন্য কোন রোগের লক্ষণ মাত্র। সবচেয়ে সাধারণভাবে বলা যায়, দেহে কোন জীবাণুর সংক্রমণ হলে জ্বর হতে পারে। ব্যাকটেরিয়া, ভাইরাস ইত্যাদির আক্রমণে জ্বরে ভোগ মানুষ।,মি. আব্দুল্লাহ মনে করেন, কোন জ্বরই আসলে অবহেলা করা উচিত নয়। উপসর্গ বুঝে ব্যবস্থা নেয়া উচিত। বিশেষ করে যদি জ্বরের সাথে আরো অন্য কোন উপসর্গ থাকে এবং এক সপ্তাহর পরও সেটি ভালো না হয় তাহলে চিকিৎসকের পরামর্শ নেয়া উচিত। সেই সাথে যারা শিশু, বয়স্ক এবং ক্রনিক কোন রোগ বা আগে থেকেই স্বাস্থ্য সমস্যা রয়েছে তাদের এ বিষয়ে আরো সচেতন হওয়া উচিত।,জ্বরের সাথে ঘাড় বা শরীরের ব্যথা, উচ্চ তাপমাত্রা, বমি করা বা খাবার খেতে না পারা, তিনদিনের বেশি জ্বর থাকা, শুধু রাতে জ্বর আসা, শরীরে র‍্যাশ বের হওয়া, চোখ শুকিয়ে যাওয়া, খিচুনি হওয়া-ইত্যাদি লক্ষণ থাকলে দ্রুত চিকিৎসকের কাছে যেতে হবে।,কিছু কিছু জ্বর রয়েছে যা অনেক সময় প্রাণঘাতি হয়েও দেখা দিতে পারে। এগুলো হচ্ছে-,ছবির উৎস, Getty Images,ডেঙ্গুর মতো অনেক রোগে জ্বরের মতো উপসর্গ দেখা দিলে দ্রুত চিকিৎসকের পরামর্শ নেয়া উচিত,বাংলাদেশে বর্তমানে ডেঙ্গু মৌসুম চলছে। স্বাস্থ্য অধিদপ্তরের হিসাব অনুযায়ী, এবছর এ পর্যন্ত ৫৬ জন ডেঙ্গু আক্রান্ত হয়ে মারা গেছে। আর আক্রান্ত হয়ে হাসপাতালে চিকিৎসা নিয়েছে ৯ হাজারের বেশি মানুষ।,এজন্য এই মৌসুমে কারো জ্বর হলে, সর্দি-কাশি, গলাব্যথা, শরীর ব্যথা যদি থাকে তাহলে তাকে চিকিৎসকের পরামর্শ নেয়ার কথা বলছে স্বাস্থ্য অধিদপ্তর।,বঙ্গবন্ধু শেখ মুজিব মেডিকেল বিশ্ববিদ্যালয়ের অধ্যাপক ডা. এ বি এম আব্দুল্লাহ বলেন, এবার ডেঙ্গু মারাত্মক হচ্ছে এবং সাধারণ ডেঙ্গুর কোন লক্ষণও থাকছে না, তাই জ্বরের বিষয়ে সতর্ক থাকার পরামর্শ দিয়েছেন তিনি।,“রোগীর দু-একদিন জ্বর, অল্প গলাব্যথা, কাশি, হঠাৎ করে অবস্থা খারাপ হয়ে যাচ্ছে, শক সিনড্রোম হচ্ছে, অজ্ঞান হয়ে যায়, পালস পাওয়া যায় না, ব্লাড প্রেশার পাওয়া যায় না এবং অনেকে মারা যাচ্ছে। প্রায়ই মারা যাচ্ছে ডেঙ্গু শক সিনড্রোমে,” বলেন চিকিৎসক এ বি এম আব্দুল্লাহ।,তিনি বলেন, আগে থেকেই স্বাস্থ্য সমস্যায় ভোগা মানুষরা ডেঙ্গুতে আক্রান্ত হলে তা জটিল হওয়ার শঙ্কা অনেক বেশি থাকে।,“যাদের অন্য রোগ আছে যেমন ডায়াবেটিস, হাই ব্লাড প্রেশার, কিডনি রোগ, লিভারের রোগ, স্ট্রোকের রোগী, হার্টের রোগী- যাদের মেডিকেল টার্মে বলে কো-মরবিডিটি, এধরণের রোগ যাদের আছে তাদের যদি জ্বর আসে তাহলে অবহেলা না করে চিকিৎসকের পরামর্শ নেবেন।”,মি. আব্দুল্লাহ বলছেন, কেউ যদি ডেঙ্গুতে আক্রান্ত হন তাহলে প্রাথমিক অবস্থায় ধরা পড়লে চিকিৎসা নিলে জটিলতা এড়ানো যায়। এটি আসলে মৃত্যু এড়াতে গুরুত্বপূর্ণ ভূমিকা রাখে বলে মনে করেন তিনি।,ডেঙ্গু রোগীদের শরীরের যে কোন জায়গা থেকে অস্বাভাবিক রক্তক্ষরণ মানেই তা হেমারেজিক ডেঙ্গুতে রূপ নিয়েছে। হেমারেজিক ডেঙ্গুতে চোখে রক্ত জমে যায়; নাক, দাঁতের মাড়ি থেকে রক্ত ঝরে; মুখ, কান, মলদ্বার এরকম যেকোনো একটি বা একের অধিক অংশ দিয়ে রক্ত বের হতে পারে। বমি ও কাশির সাথেও রক্ত বের হতে পারে।,মুগদা জেনারেল হাসপাতালের পরিচালক ডা. মোহাম্মদ নিয়াতুজ্জামান এর আগে বিবিসি বাংলাকে বলেন, “হেমারেজিক ডেঙ্গুতে রোগী মারা যেতে পারে যদি ব্রেইন, হার্ট এরকম গুরুত্বপূর্ণ অঙ্গে যদি হেমারেজ হয়।”,ছবির উৎস, Getty Images,টিকার মাধ্যমে হলুদ জ্বর প্রতিরোধ করা যায়,ইয়োলো ফিভার বা হলুদ জ্বর মশার কামড়ে ছড়ায় এবং এই মশা সাধারণত দিনের বেলায় কামড়ায়। এডিস এবং হেমাগোগাস মশার কামড়ে এই জ্বর ছড়ায়।,বিশ্ব স্বাস্থ্য সংস্থার তথ্য অনুযায়ী, হলুদ জ্বরে লক্ষণের মধ্যে রয়েছে জ্বর, মাংসপেশী ব্যথা, মাথাব্যথা, ক্ষুধামন্দা, বমি বমি ভাব বা বমি। সাধারণত ৩-৬ দিনের মধ্যে ভালো হয়ে যায়। তবে খুবই কম সংখ্যক রোগী এই জ্বরে আক্রান্ত হলে প্রাথমিক এসব উপসর্গ থেকে সেরে ওঠার ২৪ ঘণ্টার মধ্যে দ্বিতীয় ধাপে পৌছায়।,এই ধাপে, শরীরের তাপমাত্রা প্রচণ্ড বেড়ে যায় এবং আবারো জ্বর আসে, দেহের বিভিন্ন অঙ্গ প্রত্যঙ্গ বিশেষ করে লিভার এবং কিডনি আক্রান্ত হয়। এই ধাপে মানুষ জন্ডিসে আক্রান্ত হয়। শরীরের ত্বক এবং চোখে হলুদ হয়ে যায়।,এ কারণেই একে ইয়োলো ফিভার বা হলুদ জ্বর বলা হয়। এ অবস্থায় মূত্র গাঢ় রঙের হয়, পেট ব্যথা এবং বমি হয়। মুখ, নাক, চোখ বা পেটে রক্তক্ষরণ হতে পারে। যেসব রোগী এই ধাপে পৌঁছায় তাদের মধ্যে অর্ধেকই ৭-১০ দিনের মধ্যে মারা যায়।,এই জ্বর নিরোধক কোন ওষুধ নেই। তবে এটি টিকার মাধ্যমে প্রতিরোধ করা যায়।,কারো যদি জ্বর থাকে এবং জ্বরের সাথে সাথে ঠান্ডা, মাথাব্যথা, ক্লান্তিভাব, বিভ্রান্তি, খিঁচুনি ও নিঃশ্বাস নিতে সমস্যা হয় তাহলে দেরি না করে তাকে চিকিৎসকের পরামর্শ নিতে হবে।,কারণ এসব লক্ষণ প্রাণঘাতি হতে পারে। বিশ্ব স্বাস্থ্য সংস্থার তথ্য অনুযায়ী, ম্যালেরিয়ায় আক্রান্ত হলে এ ধরণের উপসর্গ দেখা দিতে পারে।,অ্যানোফিলিস নামে এক ধরণের স্ত্রী মশার কামড়ে ম্যালেরিয়া ছড়ায়। এছাড়া আক্রান্ত ব্যক্তির রক্ত গ্রহণ করলে বা তার ব্যবহৃত সুঁচ ব্যবহারের মাধ্যমেও এটি ছড়াতে পারে। প্রাথমিক উপসর্গগুলো সাধারণ জ্বর আক্রান্তের মতোই মৃদু হয় এবং ম্যালেরিয়া বলে সনাক্ত করাও কঠিন। তবে এটি মারাত্মক আকার ধারণ করলে আক্রান্ত ব্যক্তি ২৪ ঘণ্টার মধ্যে মারা যেতে পারে।,ম্যালেরিয়া একটি প্রাণঘাতি রোগ এবং এটি গ্রীষ্মমন্ডলীয় দেশগুলোতে বেশি সংক্রমিত হয়। বিশ্ব স্বাস্থ্য সংস্থার হিসাব অনুযায়ী, সারা বিশ্বে ২০২১ সাল পর্যন্ত ছয় লাখ ১৯ হাজারের বেশি মানুষ ম্যালেরিয়ায় আক্রান্ত হয়ে মারা গেছে।,৫ বছরের কম বয়সী শিশু, গর্ভবতী নারী, সফরে থাকা ব্যক্তি এবং এইচআইভি-তে আক্রান্ত ব্যক্তিরা ম্যালেরিয়ার ঝুঁকিতে বেশি থাকে।,ছবির উৎস, Getty Images,টাইফয়েডের অন্যতম উপসর্গ হচ্ছে উচ্চমাত্রায় জ্বর।,টাইফয়েডের অন্যতম উপসর্গ হচ্ছে উচ্চমাত্রায় জ্বর। এছাড়া প্রচণ্ড ক্লান্তি, মাথাব্যথা, বমি, পেট ব্যথা এবং আমাশয় ও ডায়রিয়াও থাকে। জ্বরের সাথে এ ধরণের উপসর্গ অনেক সময় প্রাণঘাতি হয়। তাই চিকিৎসকের এ ধরণের উপসর্গ দেখলে চিকিৎসকের কাছে নেয়ার পরামর্শ দেন।,টাইফয়েডে আক্রান্ত অনেক রোগীর দেহে ফুসকুড়ি দেখা দিতে পারে। এটি মারাত্মক আকার ধারণ করলে মৃত্যু পর্যন্ত ঘটাতে পারে। বিশ্ব স্বাস্থ্য সংস্থার হিসাব অনুযায়ী, প্রতিবছর এক লাখ ১০ হাজার মানুষ বিশ্বজুড়ে টাইফয়েডে আক্রান্ত হয়ে মারা যায়। আর আক্রান্ত হয় ৯০ লাখের বেশি মানুষ।,সালমোনেলা টাইফি নামে এক ধরণের ব্যাকটেরিয়ার সংক্রমণে টাইফয়েড ছড়ায় যা প্রাণঘাতি একটি রোগ। এই ব্যাকটেরিয়া একবার শরীরে ঢুকে পড়লে তা বিভাজিত হতে থাকে এবং এটি রক্তে মিশে যায়। সাধারণত দূষিত খাবার বা পানির মাধ্যমে এটি ছড়ায়। রক্ত পরীক্ষার মাধ্যমে টাইফয়েড সনাক্ত করা যায়।"
ডেঙ্গুর যেসব উপসর্গ দেখলে দেরি না করে হাসপাতালে যাবেন,"ছবির উৎস, Getty Images,ডেঙ্গুতে আক্রান্ত হয়ে হাসপাতালে চিকিৎসা নিচ্ছেন অনেকেই,বাংলাদেশে চলতি বছর ডেঙ্গু আক্রান্ত রোগীদের মধ্যে এমন কিছু উপসর্গ দেখা যাচ্ছে যা ডেঙ্গুর প্রথাগত উপসর্গ নয়। চিকিৎসকরা বলছেন, ডেঙ্গু হয়েছে সেটি বুঝতে না পারার কারণে হাসপাতালে যেতে দেরি করছেন রোগীরা। ফলে শেষ মুহূর্তে হাসপাতালে আসলেও অনেকেই মারা যাচ্ছেন।,বাংলাদেশের স্বাস্থ্য অধিদপ্তর বলছে, চলতি বছর এ পর্যন্ত  ডেঙ্গুতে আক্রান্ত হয়ে মারা গেছেন ৫০ জন। এদের ৮০ শতাংশই হাসপাতালে ভর্তির এক থেকে তিন দিনের মধ্যে মারা গেছেন। বাকিদের মধ্যে ১৪ শতাংশ ৪-১০ দিনের মধ্যে এবং ৬ শতাংশের মৃত্যু হয়েছে হাসপাতালে ভর্তির ১১-৩০ দিনের মধ্যে।,স্বাস্থ্য অধিদপ্তর বলছে, শেষ মুহূর্তে হাসপাতালে যাওয়াটাই ৭২ ঘণ্টার মধ্যে মৃত্যুর একটি বড় কারণ।,এ বিষয়ে মুগদা জেনারেল হাসপাতালের পরিচালক মোহাম্মদ নিয়াতুজ্জামান বলেন, “এর বড় একটি কারণ হলো ডেঙ্গুর যে নতুন উপসর্গ এগুলোর সাথে (মানুষ) অপরিচিত বা তারা এই উপসর্গ সম্পর্কে যথেষ্ট অবহিত নন। এ কারণে  অনেক ক্ষেত্রেই তারা যাখন হাসপাতালে পৌঁছাচ্ছেন তখন অনেক দেরি হয়ে যাচ্ছে।”,স্বাস্থ্য অধিদপ্তরের তথ্য অনুযায়ী, চলতি বছর এ পর্যন্ত ৮ হাজার ৭৫৭ জন রোগী ডেঙ্গুতে আক্রান্ত হয়ে হাসপাতালে চিকিৎসা নিয়েছেন।,তিনি সতর্ক করে বলেছেন, ডেঙ্গু মৌসুম চলতে থাকার কারণে, বর্তমান সময়ে যে কারো শরীরে অস্বাভাবিক কোন উপসর্গ দেখা দিলে দেরি না করে তার একজন চিকিৎসকের পরামর্শ নিয়ে ডেঙ্গু পরীক্ষা করানো উচিত।,সাধারণত ডেঙ্গুতে আক্রান্ত হলে জ্বর, প্রচন্ড মাথাব্যথা, শরীর ব্যথার মতো উপসর্গ দেখা দেয়।,এবার এ ধরণের উপসর্গ নিয়েও রোগীরা হাসপাতালে যাচ্ছেন। তবে এদের সংখ্যা কম বলে জানান মি. নিয়াতুজ্জামান।,এর তুলনায় এবার হাসপাতালে যারা ভর্তি হচ্ছেন তাদের মধ্যে দ্বিতীয় বা তৃতীয়বার ডেঙ্গুতে আক্রান্ত হয়েছেন এমন রোগীর সংখ্যা বেশি।,“তারা হয়তো আগে একটি ভেরিয়েন্টে আক্রান্ত হয়েছিল। এখন তারা  হয়তো অন্য একটি ভেরিয়েন্টে আক্রান্ত, ফলে যে উপসর্গগুলো নিয়ে তারা আসছেন - সেগুলো প্রথাগত ডেঙ্গু উপসর্গের মতো নয়।”,একে বলা হচ্ছে, “কমপ্লিকেটেড ডেঙ্গু সিনড্রোম বা এক্সটেনডেড ডেঙ্গু সিনড্রোম।”এই উপসর্গগুলো কোনভাবেই অবহেলা করার সুযোগ নেই।,ছবির উৎস, Getty Images,ডেঙ্গু পরীক্ষার জন্য রক্ত সংগ্রহ করা হচ্ছে,মুগদা জেনারেল হাসপাতালের পরিচালক মোহাম্মদ নিয়াতুজ্জামান যেসব উপসর্গের কথা উল্লেখ করেছেন সেগুলো হচ্ছে,,১. দীর্ঘমেয়াদি ডায়রিয়া: তিন দিন বা চার দিন ধরে ডায়রিয়ায় ভুগছেন কিন্তু সেটি ভাল হচ্ছে না। এমন উপসর্গ দেখা দিলে দেরি না করে ডেঙ্গু পরীক্ষা করাতে হবে। বর্তমানে ডেঙ্গুর নতুন যেসব উপসর্গ দেখা যাচ্ছে তার মধ্যে এটাই বেশ উল্লেখযোগ্য। ডেঙ্গুতে আক্রান্ত হওয়ার পর যে ডায়ারিয়া হয় তার সাথে সাধারণ ডায়রিয়ার কোন মৌলিক পার্থক্য নেই। যে কারণে ডায়রিয়া দীর্ঘস্থায়ী হলেই চিকিৎসকের পরামর্শ নেয়া উচিত।,২. জ্বর না থাকা: মোহাম্মদ নিয়াতুজ্জামান বলেন, হাসপাতালে এমন সব ডেঙ্গু আক্রান্ত রোগী ভর্তি হচ্ছেন যারা এ মৌসুমে জ্বরে আক্রান্তই হননি। অর্থাৎ  জ্বর না হলেও পরীক্ষার পর তারা  ডেঙ্গু আক্রান্ত বলে জানা গেছে। এছাড়া গরমের কারণে অনেকে হয়তো দুয়েক দিন হালকা জ্বরে ভুগেছেন কিন্তু সেটি পাত্তা দেননি। কিন্তু পরে সেটি মারাত্মক ডেঙ্গুতে পরিণত হয়েছে।,তিনি বলেন, তার হাসপাতালে এই মৌসুমের শুরুতে যেসব রোগী ডেঙ্গুতে আক্রান্ত হয়ে গুরুতর অবস্থায় ভর্তি হয়েছিল তাদের মধ্যে অন্তত দুই জনের কোন জ্বর ছিল না। তারা দীর্ঘমেয়াদি ডায়রিয়া নিয়ে হাসপাতালে ভর্তি হয়েছিলেন। পরে পরীক্ষা করে তাদের মধ্যে ডেঙ্গু ধরা পড়ে।,৩. স্থায়ী বমি: কয়েক দিন জ্বর হওয়ার পর বমি শুরু হয় এবং এক বার বমি শুরু হলে সেটি আর কমে না।,৪. প্রচণ্ড মস্তিস্কে প্রদাহ: এই লক্ষণ অনেকটা মেনিনজাইটিস এর সমস্যার মতোই। এতে প্রচণ্ড মাথা ব্যথা দেখা দেয়। চিকিৎসক মি. নিয়াতুজ্জামান বলেন, অল্প জ্বরের পর কারো যদি প্রচণ্ড মাথাব্যথা থাকে, ঘাড় শক্ত হয়ে যায়, হাত-পা শক্ত হয়ে যায় কিংবা প্রচণ্ড খিঁচুনি দেখা দেয় - তাহলে দেরি না করে ডেঙ্গু পরীক্ষা করানো উচিত। এছাড়া যেকোন ধরণের মাথার প্রদাহ হলেই চিকিৎসকের পরামর্শ নেয়া উচিত বলেও মনে করেন তিনি।,৫. হাত-পা ফুলে যাওয়া।,৬. শরীরের বিভিন্ন জায়গায় - বিশেষ করে বুকে এবং পেটে যদি পানি জমে যায় - তাহলে দেরি না করে হাসপাতাল কিংবা চিকিৎসকের পরামর্শ নিতে হবে। এই লক্ষণটি এবার ডেঙ্গু আক্রান্ত রোগীদের মধ্যে দেখা যাচ্ছে।,৭. অসহ্য রকমের পেট ব্যথা।,ছবির উৎস, Getty Images,স্বাস্থ্য অধিদপ্তরের মতে, এ বছর এখনো পর্যন্ত সাড়ে আট হাজারের বেশি মানুষ ডেঙ্গুতে আক্রান্ত হয়ে হাসপাতালে ভর্তি হয়েছেন,মি. নিয়াতুজ্জামান বলেন, ডেঙ্গুর এসব পরিবর্তিত উপসর্গ একটি একটি করেও আসতে পারে। আবার বেশ কয়েকটি উপসর্গ এক সাথেও দেখা দিতে পারে। এটা নির্ভর করে পরিস্থিতির উপর বা ডেঙ্গু কোন পর্যায়ে রয়েছে সেটির উপর।,যুক্তরাষ্ট্রের রোগ নিয়ন্ত্রণ ও প্রতিরোধ কেন্দ্র সেন্টার ফর ডিজিজ কন্ট্রোল এন্ড প্রিভেনশন-(সিডিসি)এর তথ্য অনুযায়ী, ডেঙ্গুর মোট তিনটি পর্যায় আছে। এর মধ্যে প্রথমটি হচ্ছে ফেব্রিল ফেইজ বা জ্বর পর্যায়, দ্বিতীয়টি হচ্ছে ক্রিটিক্যাল ফেইজ বা গুরুতর পর্যায় এবং তৃতীয়টি হচ্ছে কনভালেসেন্ট ফেইজ বা নিরাময় পর্যায়।,মুগদা জেনারেল হাসপাতালের পরিচালক মোহাম্মদ নিয়াতুজ্জামান বলেন, যত খারাপ রোগী আসে তাদের বেশিরভাগই ক্রিটিক্যাল ফেইজ বা গুরুতর পর্যায়ে চলে যাওয়ার পর হাসপাতালে ভর্তি হতে আসে।,এ পর্যায়ের অবস্থার কথা বর্ণনা করতে গিয়ে তিনি বলেন, কারো জ্বর এসে সেটি কমে যাওয়ার পর বমি শুরু হয়। কিন্তু এই বমি কমে না। অনেকের রক্তচাপ খুঁজে পাওয়া যায় না। কিন্তু সে বুঝতেও পারে না যে, তার রক্তচাপ এতোটা কমে গিয়েছে।,এ পর্যায়ে যদি একটি বা দুটি উপসর্গ নিয়ে হাসপাতালে ভর্তি হওয়া যায় তাহলে তার আরোগ্য লাভের  সম্ভাবনা বেশি থাকে। কিন্তু যখন অনেকগুলো উপসর্গ এক সাথে থাকে তখন তাকে চিকিৎসার ভাষায় বলা হয়, মাল্টি-অরগান ডিসফাংশন সিনড্রোম। অর্থাৎ তার দেহের একাধিক অঙ্গ তখন আক্রান্ত হয় এবং তাদের কাজ বাধাগ্রস্ত হয়।,“একাধিক অঙ্গ কাজ করছে না এই ধরণের রোগী আমরা প্রচুর পাচ্ছি। ফলে এই ধরণের রোগীদের আমাদের আইসিইউ সাপোর্ট দিতে হচ্ছে।”,তিনি বলেন, স্বাস্থ্য অধিদপ্তর থেকে চিকিৎসকদের কাছে যে নীতিমালা দেয়া হয়েছে সেখানে উল্লেখ করে দেয়া হয়েছে যে, প্রথম বারের তুলনায় দ্বিতীয় বা তৃতীয়বার ডেঙ্গু আক্রান্তদের উপসর্গ প্রথাগত উপসর্গের তুলনায় ভিন্ন হতে পারে।,সে কারণে এ ধরণের উপসর্গ নিয়ে আসা রোগীদের ডেঙ্গু পরীক্ষার পরামর্শ দেন চিকিৎসকরা।"
অতিরিক্ত আত্মবিশ্বাস কি বিপদ ডেকে আনতে পারে?,"ছবির উৎস, Getty Images,কল্পনা করুন আপনি একটি ধুসর রঙের ভালুকের সঙ্গে লড়াই করছেন। কেবল আপনি একা এবং একটি ভালুকের মধ্যে সামনাসামনি লড়াই। কে জিতবে বলে মনে হয়? অথবা ধরা যাক একটা কুমীর, অথবা একটা শঙ্খচূড় সাপ কিংবা একটা ঈগলের সঙ্গে লড়াইয়ে?,যুক্তরাষ্ট্রে ২০২১ সালে মোট ১ হাজার ৭শ মানুষের ওপর ইউগভ পরিচালিত এক জরিপে দেখা যায়, ৬ শতাংশ মানুষ বলেছেন ভালুকের সঙ্গে এরকম লড়াইয়ে তারাই জিতবেন। আর কুমীরের সঙ্গে লড়াইয়ে জিতবেন বলেছেন ৬ শতাংশের চেয়ে সামান্য বেশি কিছু মানুষ।,এ ছাড়া ২৩ শতাংশ মানুষ বলেছেন, তারা শঙ্খচূড় সাপের সঙ্গেও জিতবেন। ৩৮ শতাংশ বলেছেন তারা লড়াইয়ে ঈগলকে হারাতে পারবেন।,হয়তো এসব মানুষের মধ্যে টার্জানের মতো ক্ষমতা আছে। কিন্তু এরকম সম্ভাবনাই বেশি যে, এরা আসলে অতিরিক্ত আত্মবিশ্বাসী।,কিংবা ধরা যাক, আকাশে থাকা একটি বিমানকে জরুরী ভিত্তিতে অবতরণ করাতে হবে এটিকে বিধ্বস্ত না করে এবং যাত্রীদের প্রাণহানি ছাড়াই। আপনি কি পারবেন?,সম্প্রতি নিউজিল্যান্ডে ইউনিভার্সিটি অব ওয়াইকাটোর একজন গবেষক, কায়লা জর্ডান তার এক সমীক্ষায় উত্তরদাতাদের কাছে এই প্রশ্ন রেখেছিলেন।,ছবির উৎস, Getty Images,বহু মানুষের বিশ্বাস তারা একাকী সামনা-সামনি লড়াই করে ভালুকের বিরুদ্ধে জয়ী হতে পারবে।,এবারও দেখা গেল, লোকজনের আত্মবিশ্বাস অবাক করার মতো। যাদের কাছে গবেষক এই প্রশ্ন রেখেছিলেন তাদের অর্ধেক বলেছেন, তারা নিরাপদে বিমানটি মাটিতে নামাতে পারবেন এমন সম্ভাবনা ২০ শতাংশ।,উত্তরদাতাদের যখন তিন মিনিটের একটি ভিডিও দেখানো হলো, যেখানে একজন দক্ষ পাইলট একটি বিমান মাটিতে নামিয়ে আনছেন, তখন তো তাদের আত্মবিশ্বাস আরও বেড়ে গেল। এবার তারা বললেন, নিরাপদে যে তারা বিমানটি নামাতে পারবেন সেই সম্ভাবনা ৩০ শতাংশ।,আর ২৫ শতাংশ উত্তরদাতা তো আরও বেশি আত্মবিশ্বাসী, তারা বললেন, তাদের সাফল্যের সম্ভাবনা ৬০ শতাংশ।,ব্যাপারটা বুঝতে পারছেন ? এরা স্বীকার করছেন যে একটি উড়ন্ত বিমানকে কারও সাহায্য ছাড়া নিরাপদে মাটিতে নামিয়ে আনা খুবই চ্যালেঞ্জিং একটা কাজ, এর জন্য বিরাট দক্ষতার প্রয়োজন। তারপরও বিরাট সংখ্যক মানুষ, যাদের কোন দক্ষতাই নেই, তারা মনে করছেন একটা জরুরী পরিস্থিতিতে তারা একটি বিমানের নিয়ন্ত্রণ নিয়ে সেটিকে নিরাপদে অবতরণ করাতে পারবেন কারও সাহায্য ছাড়াই।,যে ভিডিওটি তাদের দেখানো হয়েছিল, সেটি বিমানের ককপিটের পেছন থেকে রেকর্ড করা। সেখানে কোন শব্দ ছিল না। পাইলট তার হাত দিয়ে কী করছেন, সেটি দর্শকরা দেখতে পাচ্ছিলেন না। একজন পাইলট, যিনি এই ভিডিওটি দেখেছেন, তিনি বলেছিলেন, এটি একেবারেই অকাজের একটি ভিডিও, এটি দেখে শেখার কিছু নেই।,এরকম দৃষ্টান্ত অবশ্য আছে, যেখানে পাইলট ককপিটে অসুস্থ হয়ে পড়ে যাওয়ার পর যাত্রীরা এটির নিয়ন্ত্রণ নিয়েছেন এবং, এরপর সফলভাবে এটিকে মাটিতে নামাতে সক্ষম হয়েছেন।,এরকম সর্ব-সাম্প্রতিক ঘটনাটি ঘটেছে ২০২২ সালের মে মাসে ফ্লোরিডায়। কিন্তু এক্ষেত্রে যাত্রী ড্যারেন হ্যারিসনকে সাহায্য করেছিলেন একজন এয়ার ট্রাফিক কন্ট্রোলার, যিনি একই সঙ্গে একজন ফ্লাইং ইনস্ট্রাক্টর। বিমানটি অবতরণ করানোর পুরো সময়টা জুড়ে এই এয়ার ট্রাফিক কন্ট্রোলার কাম ফ্লাইং ইনস্ট্রাক্টর ড্যারেন হ্যারিসনকে নির্দেশনা দিয়ে গেছেন কী করতে হবে।,একজন অভিজ্ঞ পাইলটের মতে, কারও সাহায্য না নিয়ে একটি বিমানকে নিরাপদে অবতরণ করানোর ক্ষেত্রে একজনের সাফল্যের সম্ভাবনা দশ হতে পনের শতাংশ। নিউজিল্যান্ডের গবেষণায় উত্তরদাতাদের যত ভাগ বলেছিলেন তারা এই কাজ পারবেন, তার তুলনায় অনেক কম।,ছবির উৎস, Getty Images,সেরেনা উইলিয়ামসের বিরুদ্ধে কোন ম্যাচে টেনিসে আপনি কি পয়েন্ট অর্জন করতে পারবেন?,মানুষের মধ্যে এই যে অতিরিক্ত আত্মবিশ্বাস, এটি যে কেবল জীবন-মৃত্যুর মুখোমুখি পরিস্থিতিতেই যে দেখা যায়, তা নয়।,আরেকটি ইউগভ জরিপে মানুষের কাছে প্রশ্ন রাখা হয়েছিল, ২৩ বারের গ্রান্ড স্ল্যাম জয়ী সেরেনা উইলিয়ামসের বিরুদ্ধে টেনিস ম্যাচে তারা কোন পয়েন্ট অর্জন করতে পারবে কিনা।  ৭ শতাংশ উত্তরদাতা বলেছে তারা পারবে। আর কেবল পুরুষদের মধ্যে এরকম আত্মবিশ্বাসীর সংখ্যা ১২ শতাংশ।,ড্রাইভিং এর বেলাতেও এরকম মাত্রাতিরিক্ত আত্মবিশ্বাস দেখতে পাওয়া যায় অনেক মানুষের মধ্যে।,যুক্তরাষ্ট্রে ১৯৮১ সালে পরিচালিত একটি গবেষণার কথা এক্ষেত্রে প্রায়শই উল্লেখ করা হয়। এতে দেখা গিয়েছিল, ৯৩ শতাংশ ড্রাইভারই মনে করে তারা গড়পড়তা ড্রাইভারের চেয়ে ভালো। অথচ পরিসংখ্যানের দিক থেকে বিচার করলে, এরকম হওয়ার কোন সম্ভাবনাই আসলে নেই।,এই ‘কগনিভিটিভ বায়াস’ বা জ্ঞানজাত পক্ষপাতকে অনেক সময় ‘লেক ওবেগন ইফেক্ট’ বলা হয়। লেখক গ্যারিসন কেইলার্সের এক কাল্পনিক শহরের নামে এই নাম দেয়া হয়েছে। এই শহরের সব শিশুই নাকি গড়পড়তার চেয়ে ভালো। তবে এটির টেকনিক্যাল নাম হচ্ছে ‘ইল্যুসরি সুপিরিয়রিটি’ বা ‘গড়পড়তার চেয়ে ভালো ইফেক্ট।’,কিছু কিছু মানুষকে যদি গড়পড়তার চেয়ে ভালো হতে হয়, কিছু লোককে তো অবশ্যই গড়পড়তা হতে হবে, এবং অন্য কিছু মানুষকে হতে হবে গড়পড়তার চেয়ে খারাপ। কিন্তু তারপরও আমরা নিজেদের গড়পড়তার নীচে দেখতে চাই না।,একইভাবে, আমাদের মধ্যে এমন কিছু মানুষ আছে, যারা স্বীকার করে না যে তারা কিছু জানে না। এর ফলে যেটা দাঁড়ায়, তা হলো, নিজের জ্ঞানের অতিরিক্ত দাবি করে এরা নিজেদের জাহির করে।,আপনি কি কোলারিনের কথা শুনেছেন? কিংবা প্যারালাক্স প্লেটের কথা?,এই দুটিই আসলে বানানো আজগুবি বৈজ্ঞানিক পরিভাষা। কিন্তু লোকজনকে যখন প্রশ্ন করা হলো, তখন অনেকেই বললো, হ্যাঁ শুনেছি, বা জানি।,একটু আত্মবিশ্বাস থাকলে সেটা অবশ্যই ভালো। আমরা চাই, শিশুরা যেন নিজেদের ওপর বিশ্বাস রাখে এবং নতুন কিছু করার চেষ্টা করে। সাফল্য অনেক সময় আসে ঝুঁকি নিতে পারলে। আমরা যদি নিজেদের যেটুকু সক্ষমতা, তার পুরোটা কাজে লাগাতে পারি, তার তার চেয়ে বেশি কিছু করার চেষ্টা করতে পারি।,আপনি যদি নিজেকে আত্মবিশ্বাসী বলে দেখাতে পারেন, তখন আপনি অন্যদেরকেও আত্মবিশ্বাসী হতে অনুপ্রেরণা যোগাতে পারেন। আপনি যদি আত্মবিশ্বাসের সঙ্গে নিজের মতামত প্রকাশ করতে পারেন তখন মানুষ আপনাকে অনেক বেশি বিশ্বাস করবে, আপনার ওপর আস্থা রাখবে।,কিন্তু এখানে আবার একটা আপাত-বৈপরীত্য আছে। মনোবিজ্ঞানে এটিকে বলা হয় ‘ডানিং-ক্রুগার ইফেক্ট।’,একটি গবেষণায় দেখা গিয়েছিল যারা নিজেদের যোগ্যতা নিয়ে অতিরিক্ত আত্মবিশ্বাসী, সত্যিকারের অর্জনের ক্ষেত্রে দেখা যায় তারাই সবচেয়ে খারাপ করে।,ছবির উৎস, Getty Images,কারও সাহায্য ছাড়া একটি ছোট বিমানকে সফলভাবে অবতরণ করানোর ক্ষেত্রে সাফল্যের হার ১৫ শতাংশ বলে অনুমান করা হয়। কিন্তু বহু মানুষ মনে করে তারা এই কাজ করতে পারবে।,অনেকে অবশ্য এই ধারণার সঙ্গে দ্বিমত পোষণ করেন। তবে আমার ধারণা, আমি কোভিড লকডাউনের সময় এই ইফেক্টের কবলে পড়েছিলাম।,আমার দীর্ঘদিনের বিশ্বাস ছিল, আমি খুব ভালো পিয়ানো বাদক হতে পারবো, যদি কিনা আমার নিজের একটি পিয়ানো থাকে এবং আমি সেটি নিয়মিত বাজাতে পারি।,কিন্তু যখন আমি একটি পিয়ানো কিনলাম এবং প্র্যাকটিস শুরু করলাম, তখন আমি দেখলাম আমি এক্ষেত্রে মোটেই ভালো নই, একেবারে যাচ্ছেতাই।,তাহলে মানুষের মধ্যে এই যে মাত্রাতিরিক্ত আত্মবিশ্বাস দেখা যায়, এর উৎস কোথায়? একটি ব্যাপার তো স্পষ্ট, এখানে কোন মানুষের ব্যক্তিত্ব কেমন, সেটা একটা কারণ।,যেসব মানুষ ‘নার্সিসিজম’ বা আত্ম-প্রেমে ভুগে, তাদের মধ্যে ‘সবজান্তা’ ভাবটা প্রকট।  আর লিঙ্গেরও যে একটা ভূমিকা আছে, সেটা তো আমরা দেখেছি। সেটা ভাল্লুকের সঙ্গে লড়াই করা হোক, বা সেরেনা উইলিয়ামসের বিপক্ষে ম্যাচ খেলা হোক, পুরুষদের মধ্যে এরকম অতিরিক্ত আত্মবিশ্বাসের দেখা মিলবে বেশি।,পুরুষরা যে নারীদের চেয়ে শারীরিকভাবে শক্তিশালী, তাতে সন্দেহ নেই। কাজেই এধরণের প্রশ্নের ক্ষেত্রে তারা এরকম আত্মবিশ্বাস দেখাবে, সেটা আশা করা যেতে পারে। কিন্তু নিরাপদে বিমান অবতরণের চ্যালেঞ্জের বেলায়? সেক্ষেত্রেও দেখা যাচ্ছে, নারীর তুলনায় পুরুষরা বেশি আত্মবিশ্বাসী।,তবে এখানে ব্যাপারটা তো শুধু আমরা কে, তা নিয়ে নয়। আমরা কী করি, সেটাও একটা ব্যাপার।,ককপিটের সেই ভিডিওটার কথা ভাবুন। যারা এই ভিডিওটি দেখেছেন, তারা অনেক বেশি আত্মবিশ্বাসী হয়ে উঠেছিলেন। গবেষকদের ধারণা, ভিডিওটি দেখে উত্তরদাতারা নিজেদেরকে ঐরকম একটা ভূমিকায় কল্পনা করছিলেন।,কিন্তু এরকম ভুল আত্মবিশ্বাসের বড় বিপদ আছে, আমাদের ঝামেলায় ফেলতে পারে।,কায়লা জর্ডান, যিনি বিমান  অবতরণ নিয়ে সমীক্ষাটি চালিয়েছিলেন, তিনি মনে করেন, অতিরিক্ত আত্মবিশ্বাসের ব্যাপারে আমাদের সতর্ক থাকা উচিৎ। বিবিসিতে আমাকে দেয়া এক সাক্ষাৎকারে তিনি তাই বলেছিলেন।,ছবির উৎস, Getty Images,খুব কম মানুষই স্বীকার করেন যে তারা গড়পড়তা ড্রাইভারের চেয়ে খারাপভাবে গাড়ি চালান।,“আমরা দেখেছি, একটি মাত্র ছোট্ট ভিডিও দেখার পর মানুষের আত্মবিশ্বাস কিভাবে ২৮ শতাংশ বেড়ে গেল। আপনি যখন মনে করছেন যে একটি বিমান আপনি অবতরণ করাতে পারবেন, যেটা কিনা আপনি আসলে পারবেন না, তখন বাকী যাত্রীরা হয়তো আপনার প্রতি কৃতজ্ঞ থাকবে যদি আপনি এই কাজের জন্য যোগ্যতর কাউকে কাজটি করতে দেন,” বলছিলেন তিনি।,নিজের ওপর আত্মবিশ্বাস থাকা ভালো। আমরা এমন একটা পরিবেশে এখন বাস করি, যেখানে আমাদের উৎসাহিত করা হয় এরকমটা ভাবতে যে - “আমি সবকিছু করতে পারি যদি কিনা আমি নিজের ওপর বিশ্বাস রাখি।,আমরা নিজেকে নিয়ে সংশয়ে ভুগতে চাই না, সারাক্ষণ ব্যর্থতার ভয়ে থাকতে চাই না।,কিন্তু আমাদের নিজেদের সক্ষমতা সম্পর্কে একটা অকপট ধারণা থাকা ভালো।,কাজেই যদি আপনি একটি ধুসর ভালুকের মুখে পড়েন, সেটির সঙ্গে লড়াই না করে এড়িয়ে যাওটাই ভালো। আর সেরেনা উইলিয়ামস যদি আপনাকে টেনিস ম্যাচ খেলার চ্যালেঞ্জ দেয়, ভদ্রভাবে তাকে ‘না’ বলাটাই শ্রেয়।"
খাবার কি আসলেই মানসিক উদ্বেগ কমাতে পারে?,"ছবির উৎস, Getty Images,উন্নত ডায়েট উদ্বেগ বা মানসিক চাপ কমাতে সাহায্য করে, মনে করেন বিশেষজ্ঞরা,ওমেগা থ্রি গ্রহণ থেকে শুরু করে কিটো ডায়েট মেনে চলা –যে কোনও ধরনের উন্নত ডায়েট উদ্বেগ বা মানসিক চাপ কমাতে সাহায্য করে বলে বিশ্বাস করেন বিশেষজ্ঞরা।,উদ্বেগ বা দুশ্চিন্তা বিশ্বজুড়েই একটা সাধারণ সমস্যা হয়ে দাঁড়িয়েছে। যদিও পরীক্ষা বা চাকরির ইন্টারভিউয়ের মতো নির্দিষ্ট কিছু পরিস্থিতির কারণে উদ্বিগ্ন হওয়াটা স্বাভাবিক। কিন্তু অনেক মানুষ এখন নিয়মিতভাবে উদ্বেগের শারীরিক এবং মানসিক লক্ষণগুলো অনুভব করে।,সাম্প্রতিক বছরগুলোতে, বিশেষজ্ঞরা উদ্বেগসহ বিভিন্ন মানসিক স্বাস্থ্য সমস্যার চিকিৎসা পদ্ধতি হিসেবে খাদ্যের দিকে মনোযোগ দিয়েছেন।,“বিভিন্নভাবে বিভিন্ন নামে এর অনুশীলন হয়, যার মধ্যে রয়েছে পুষ্টির মনোরোগবিদ্যা (নিউট্রিশনাল মনোরোগবিদ্যা ) এবং মেটাবলিক মনোরোগবিদ্যা,"" ব্যাখ্যা করেছেন ড. নিকোলাস নরউইটজ, যিনি এই বিষয়ে গবেষণা করেছেন।,""একজন মানুষের মানসিক স্বাস্থ্যের অবস্থা কেমন সেটা দেখার একটা আইডিয়া এটি - অন্তত আংশিক যেন বুঝতে পারা যায়, যেমন ডায়াবেটিস বা স্থূলতায় আক্রান্ত মানুষের মেটাবলিক কন্ডিশন।”,""শরীরের অন্যান্য অঙ্গগুলো থেকে মস্তিষ্ক আলাদাভাবে কাজ করে – এরকম মনে করার কোনও কারণ নেই। কারণ প্রত্যেকটি অঙ্গের কার্যক্রম খাদ্য দ্বারা প্রভাবিত। সেই কারণে, পুষ্টিকর খাবার ও লাইফস্টাইল সুস্থ মানসিক স্বাস্থ্য তৈরিতে বড় ভূমিকা পালন করতে পারে।”,তাহলে, থেরাপি এবং ওষুধের পাশাপাশি, কোন খাবার এবং ডায়েটগুলো উদ্বিগ্ন মানুষের উদ্বেগ বা মানসিক চাপ কমাতে সহায়তা করতে পারে?,“মাইক্রোবায়োম ও উদ্বেগের মধ্যে একটা দ্বি-মুখী সম্পর্ক আছে,” বলছেন মি. নরউইটজ, যিনি এক গবেষণায় তুলে ধরেছেন যে,  আমাদের অন্ত্রের ব্যাকটেরিয়া ভ্যাগাস নার্ভের মাধ্যমে আমাদের মস্তিষ্কের সাথে সংযোগ তৈরি করে (কথা বলে)।,“আপনার অন্ত্রের সঙ্গে যদি মস্তিষ্কের সংযোগ থাকে, তাহলে সেটা মানসিক স্বাস্থ্যে ইতিবাচক প্রভাব ফেলে এবং দারুণ একটা সাইকেল তৈরি করতে পারে। আপনি যা খাচ্ছেন, তার ওপর নির্ভর করছে আপনার মনের ইতিবাচক বা নেতিবাচক অবস্থা”- বলছেন মি. নরউইটজ।,ছবির উৎস, Getty Images,ফার্মেন্টেড বাঁধাকপি,ফার্মেন্টেড ফুড যেমন দই, কম্বুচা, কিমচি বা ফার্মেন্টেড বাঁধাকপি, ফার্মেন্টেড সবজি, চিজ, ভিনেগার, পাউরুটি- এমন সব খাবারগুলোতে ভালো ব্যাকটেরিয়া থাকে।  ভালো ব্যাকটেরিয়া অন্ত্রের স্বাস্থ্য ভালো রাখে। এসব খাবার খেলে মানসিক স্বাস্থ্যও ভালো থাকে-  তাই নিয়মিত এ ধরনের খাবার খাওয়ার পরামর্শ দেন বিশেষজ্ঞরা।,অস্ট্রেলিয়ার ডিয়াকিন ইউনিভার্সিটির ফুড অ্যান্ড মুড সেন্টারের পরিচালক প্রফেসর ফেলিকা জাকা তার গবেষণাতেও দেখেছেন, উদ্বেগ, মানসিক স্বাস্থ্যের সঙ্গে খাবারের সম্পর্ক রয়েছে।,প্রফেসর জাকা বলছেন “মানসিক এবং মস্তিষ্কের স্বাস্থ্যে অন্ত্রের ব্যাকটেরিয়ার ভূমিকা সম্পর্কে আমরা নতুন গবেষণায় যা জানতে পেরেছি, তা অনেক বড় একটা অগ্রগতি। এই গবেষণার ফল ভবিষ্যতের অনেক কিছুকে প্রতিনিধিত্ব করবে। অন্ত্রের স্বাস্থ্য ও এর ব্যাকটেরিয়াকে প্রভাবিত করার অন্যতম গুরুত্বপূর্ণ একটা অনুষঙ্গ হলো ডায়েট”।,“এই বিষয় নিয়ে এখন বিশ্বজুড়ে ব্যাপক গবেষণা চলছে।  মানসিক ও শারীরিক সুস্থতার জন্য কীভাবে অন্ত্রের স্বাস্থ্য ঠিক রাখা যাবে ও কীভাবে এর পরিচালনা করতে পারি- এ বিষয়ে জানতে হয়তো আমাদের বেশি সময় লাগবে না।”,আর সবচেয়ে গুরুত্বপূর্ণ  খাবার হবে, প্রোবায়োটিক ও প্রিবায়োটিক সাপ্লিমেন্ট এবং ফার্মেন্টেড ফুড যা প্রতিরোধ ও চিকিৎসা পদ্ধতির অংশও হতে পারে বলে মনে করেন তিনি।,মস্তিষ্কের সাধারণ কার্যকারিতার জন্য ওমেগা থ্রি যে বেশ সহায়ক এটা আমরা সবাই জানি। কিন্তু বিভিন্ন গবেষণায় এটাও উঠে এসেছে যে ওমেগা-৩ ফ্যাটি অ্যাসিড বিষণ্ণতা, মানসিক চাপ কমাতে সাহায্য করে । অর্থাৎ মানসিক স্বাস্থ্য ও মনমেজাজ ভালো রাখতে ওমেগা থ্রি ফ্যাটি এসিডযুক্ত খাবার ব্যাপক প্রভাব ফেলে।,একটি গবেষণায় উঠে এসেছে, উচ্চমাত্রার ওমেগা থ্রি গ্রহণ ও প্রদাহের মাত্রা কম থাকার সঙ্গে একটা সম্পৃক্ততা আছে, যার ফলে উদ্বেগ বা মানসিক চাপের লক্ষণগুলো কমে যায়। বিশেষজ্ঞরা বলছেন - প্রদাহ কমাতে, হৃদরোগ ও স্ট্রোকের ঝুঁকি এড়াতে এবং মানসিক স্বাস্থ্যের জন্য ওমেগা  থ্র্রি খুবই প্রয়োজনীয়।,নরউইটজ বলছেন, “ওমেগা থ্রি ও উদ্বেগ সংক্রান্ত যেসব ডেটা পেয়েছি তা দারুণ। সামুদ্রিক মাছে যে ফ্যাটি এসিড পাওয়া যায় তা মানসিক স্বাস্থ্যের সঙ্গে সম্পৃক্ত। মনের স্বাস্থ্যে ইতিবাচক প্রভাব ফেলে এটি। ”,খাদ্যতালিকায় কোনও তৈলাক্ত বা চর্বিযুক্ত মাছ অন্তর্ভুক্ত করার সময় এই বিষয়গুলো মনে রাখার পরামর্শ দেন বিশেষজ্ঞরা।,ওমেগা থ্রি হলো অসম্পৃক্ত বা আনস্যাচুরেটেড ফ্যাট, যা মূলত মাছের তেলে পাওয়া যায়। প্রায় সব মাছেই কম বেশি ওমেগা–৩ চর্বি থাকে। তবে সবচেয়ে বেশি পাওয়া যায় সামুদ্রিক মাছে। যেমন ইলিশ, টুনা, সার্ডিন, স্যামন, ট্রাউট, হেরিং, কড মাছের তেলে।,ছবির উৎস, Getty Images,ওমেগা থ্রি হলো 'আনস্যাচুরেটেড ফ্যাট', যা সার্ডিনের মত সামুদ্রিক মাছের তেলে পাওয়া যায়,""সার্ডিন, স্যামনসহ বিভিন্ন ধরনের সামুদ্রিক মাছে যে ধরনের ওমেগা থ্রি পাওয়া গেছে তা 'মস্তিষ্কে প্রাপ্ত নিউরোট্রফিক ফ্যাক্টর' বাড়াতে পারে যেটা মস্তিষ্কের জন্য স্বাস্থ্যকর এবং ডোপামিন ও সেরোটোনিনের মাত্রা উন্নত করতে পারে।"",সপ্তাহে অন্তত দুইবার ওমেগা-থ্রি–সমৃদ্ধ মাছ খাওয়ার পরামর্শ দিচ্ছেন বিশেষজ্ঞরা। তবে মাছ না ভেজে গ্রিল করে কিংবা অল্প আঁচে রান্না করে খাওয়ার পরামর্শ দেন তারা।  কারণ- অল্প আঁচে রান্না বা গ্রিল করলে মাছের তেলে অপরিবর্তিত ওমেগা থ্রি ফ্যাটি এসিড পাওয়া যায়।,মাছ ছাড়াও কিছু খাবারে ওমেগা থ্রি অল্প পরিমাণে পাওয়া যায়। যেমন আখরোট বা তিসির তেল, চিয়া সিড, সয়াবিন, সবুজ সবজি, ইত্যাদি।,তবে ওমেগা থ্রি সমৃদ্ধ মাছ আর বাদাম জাতীয় খাবার যদি কেউ সপ্তাহে দু-তিনদিন না খান তাহলে তাদের বিকল্প উৎস বা সাপ্লিমেন্ট নেয়ার পরামর্শ দেন বিশেষজ্ঞরা।,বেশ কিছু গবেষণায় উঠে এসেছে,  কীভাবে মেডিটেরিয়ান বা ভূমধ্যসাগরীয় খাবার মানসিক স্বাস্থ্যে ইতিবাচক প্রভাব ফেলে।,একটা কারণ হলো – এটা রক্তে সুগার বা শর্করার মাত্রা সামঞ্জস্যপূর্ণ রাখে যেটা মানসিক স্বাস্থ্য ভালো রাখার জন্য খুব গুরুত্বপূর্ণ।,গবেষকদের মতে - ""যদি কারও রক্তে শর্করা স্বাভাবিকের চেয়ে কম হয়, তাহলে তিনি ক্লান্ত, খিটখিটে বা বিষণ্ণ বোধ করতে পারেন। নিয়মিত খাওয়া এবং ধীরে ধীরে শক্তি নির্গত করে এমন খাবার খাওয়া হলে, তা ব্যক্তির রক্তে শর্করার মাত্রা স্থিতিশীল রাখতে সাহায্য করতে পারে।"",বেশি মাংস ও দুগ্ধজাত খাবার থাকে না ভূমধ্যসাগরীয় খাবারে। সাধারণ ফল, শাকসব্জি, শস্যদানা, মাছ, বাদাম ও অলিভ অয়েল থাকে এই ধরনের খাবারে।,এমন খাবার মন মেজাজ ভালো রাখতে সাহায্য করে বলে গবেষকরা বেশ কিছুদিন ধরেই দাবি করে আসছেন।,গবেষক পিরিল হেপসোমালি বলছেন, তিনি ও তার দল বিভিন্ন গবেষণায় দেখেছেন  যে ডায়েটে সুষম খাবার বিশেষ করে শাকসবজি, মাছ, ফাইবারসমৃদ্ধ খাবার ও পানি বেশি পরিমাণে থাকলে তার ইতিবাচক প্রভাব পড়ে মনের ওপর।,যদিও এটা মনে রাখা গুরুত্বপূর্ণ - কোনও একক খাদ্য উপাদান বা নির্দিষ্ট গ্রুপের খাবার থেকে সব উপকারিতা আসে না। খাদ্যে বৈচিত্র থাকা জরুরি।,“প্রদাহ কমাতে যে ডায়েট তৈরি করা হয়, সেই ডায়েট উদ্বেগজনিত লক্ষণ কমাতে সাহায্য করে”, বলছেন পিরিল হেপসোমালি।,ছবির উৎস, Getty Images,বিশ্বে কিটো ডায়েটের জনপ্রিয়তা বেড়েছে,লো-কার্ব ডায়েট মানসিক স্বাস্থ্যে কতটা সাহায্য করে এই নিয়ে গত বেশ কয়েক বছর ধরে গবেষণা চলছে।,ওজন কমানোর উপায় হিসেবে পুরো বিশ্বেই কিটো ডায়েটের জনপ্রিয়তা সাম্প্রতিক বছরগুলোতে বেশ বেড়েছে। কিছু গবেষণায় এটাও বলা হয়েছে যে এমন ডায়েট মনের স্বাস্থ্যেরও উন্নতি ঘটায়।,ড. নিকোলাস নরউইটজ বলছেন, ""অনেকগুলো ট্রায়াল হয়েছে যেখানে দেখা গেছে যে কিটোজেনিক ডায়েট মানসিক স্বাস্থ্যের উন্নতি করে। ফ্রান্সের সাম্প্রতিক একটি গবেষণাতেও ইতিবাচক ফলাফল এসেছে যা অনেকের নজর কেড়েছে।"",গবেষণার অংশ হিসেবে, বিষণ্ণতা, বাইপোলার এবং সিজোফ্রেনিয়ায় আক্রান্তদের নিয়ে আলাদাভাবে  কাজ করেন গবেষকরা । সেখানে তারা দেখতে পান যে কিটো ডায়েটের ফলে তাদের মানসিক অসুস্থতা প্রায় শতভাগ দূর হয়ে গেছে।,""এই বিষয়ে অনেকেই বলছেন, এমনকি চিকিৎসকরাও বলছেন যে কিটোজেনিক ডায়েট উদ্বেগকে অনেকটাই প্রশমিত করতে পারে "" – বলছেন মি নরউইটজ।,তবে নতুন ডায়েট শুরু করার আগে অবশ্যই পেশাদার চিকিৎসকের পরামর্শ নিতে হবে– কারণ একেক ব্যক্তির স্বাস্থ্য বিবেচনায়  পুষ্টি চাহিদা বা প্রয়োজনীয়তা ভিন্ন ভিন্ন, আর এই কথাটা ড. নরউইটজসহ সব বিশেষজ্ঞরাই মনে করিয়ে দিচ্ছেন।,ছবির উৎস, Getty Images,অন্ত্রের স্বাস্থ্য ও এর ব্যাকটেরিয়াকে প্রভাবিত করার অন্যতম গুরুত্বপূর্ণ একটা অনুষঙ্গ হলো ডায়েট"
মাইক্রোওয়েভ ওভেনে রান্না করবেন কীভাবে ,"ছবির উৎস, Getty Images,রান্নাঘরের অতি প্রয়োজনীয় জিনিসের তালিকায় এখন অনেকেই হয়তো মাইক্রোওয়েভ ওভেনকে উপরের দিকে রাখবেন। আধুনিক বিশ্বে এই মাইক্রোওয়েভ এখন জীবনযাপনের গুরুত্বপূর্ণ অনুষঙ্গ হয়ে উঠেছে। এতে দ্রুত খাবার গরম করার পাশাপাশি বেশ কিছু রান্নাও করে ফেলা যায় অনায়াসে।,পুরো খাবার রান্না করা এবং খাবার গরম করার পাশাপাশি, এই ওভেনের অনেকগুলো সহজ ব্যবহার রয়েছে যা রান্নাঘরে আপনার সময় এবং শ্রম বাঁচাতে পারে।,ইত্যাদি কাজগুলো অনায়াসে মাইক্রোওয়েভ ওভেনে করা সম্ভব।,তবে মাইক্রোওয়েভ ওভেনে রান্নার আগে কয়েকটি বিষয় মনে রাখার পরামর্শ দেন বিশেষজ্ঞরা।,১. সবসময় ধাতু পরিহার করুন,মাইক্রোওয়েভ ওভেনে কখনোই ধাতুজাতীয় কিছু দেওয়া যাবে না।  অ্যালুমিনিয়াম ফয়েল বা ইস্পাত দিয়ে তৈরি কোনও কিছু ওভেনে দিলে আগুন ধরে যেতে পারে।  কারণ এগুলো কারণ এগুলো সহজেই উত্তপ্ত হয় ফলে ঝুঁকি থাকে অনেক।,রান্নাঘরে আগুন লাগার অনেক ঘটনা ঘটেছে শুধুমাত্র এই কারণে।  সুতরাং রান্না করার সময় মাইক্রোওয়েভ ওভেনের জন্য নিরাপদ পাত্র ব্যবহার করতে হবে।,সবসময় ওভেনপ্রুফ বাটি ব্যবহার করা উচিত। আর প্লাস্টিকের পাত্র ব্যবহার করতে চাইলে সেটা ওভেন প্রুফ কিনা তা জেনে ব্যবহার করার পরামর্শ দেন বিশেষজ্ঞরা।,ছবির উৎস, Getty Images,২. রান্নার সময় অনুযায়ী খাবার আলাদা করুন,কিছু খাবার আছে যা একসাথে সিদ্ধ হয় না, কিছু খাবার বেশি সময় লাগে কিছু খাবার সিদ্ধ হতে কম সময় লাগে। এটা মাথায় রেখে মাইক্রোওয়েভ ওভেনে রান্না করতে হবে - যেন ওভারকুকিং এড়ানো যায়।,যেমন- শক্ত সবজি আর বড় বড় টুকরার মাংস হতে বেশি সময় লাগবে। সুতরাং এসব আইটেম একসাথে রাঁধতে কোনটা আগে সিদ্ধ হবে কোনটা পরে এমনভাবে আইটেমগুলো আলাদা করতে হবে।,৩. রান্নার সময় কমাতে খাবারগুলো কেটে নিন,মাংসের বড় টুকরা বা বড় বড় সবজির টুকরা যেমন আলু- এগুলো ছোট  ছোট করে কাটার পরামর্শ দেন রন্ধন বিশেষজ্ঞরা। ছোট টুকরা হলে খুব তাড়াতাড়ি মাইক্রোওয়েভে রান্না করা সম্ভব।,৪. পাত্র অতিরিক্ত ভরে দেয়া যাবে না,মাইক্রোওয়েভ ওভেনে রান্নার সময়  খাবার সিদ্ধ হয়ে পানি উপচে পড়তে পারে, সুতরাং এদিকটা মাথায় রাখতে হবে।  খাবার গরম করার সময়ও খেয়াল রাখতে হবে। কোনও পাত্র একেবারে পরিপূর্ণ করে মাইক্রোওয়েভ ওভেনে দেয়া উচিত নয়।,৫.  ক্লিং র‍্যাপ দিয়ে খাবারের পাত্র ঢেকে রাখতে হবে,মাইক্রোওয়েভ ওভেনে খাবার গরম দেওয়ার সময়  বা রান্না করার সময় খাবারের পাত্রটি ক্লিং র‍্যাপ দিয়ে ঢেকে দিতে হবে। নয়তো খাবারের আর্দ্রতা নষ্ট হয়ে যাওয়ার ঝুঁকি রয়েছে।  বিশেষ করে ভাত,পাস্তা বা স্যুপের মতো পানিযুক্ত খাবারের জন্য এটি জরুরি।,ক্লিং র‍্যাপ দিয়ে না ঢাকলেও ওভেনপ্রুফ ঢাকনা ব্যবহার করার পরামর্শ দেন বিশেষজ্ঞরা।  খাবারের পানি শুকানোর ঝুঁকি যেমন এড়ানো যায় এর পাশাপাশি মসলাও ছিটে যাবার ভয় থাকে না। ফলে ওভেনের ভেতরটা নোংরা হবে না। তবে কেকের মতো শুকনা খাবার না ঢেকেই রান্নার পরামর্শ দেন বিশেষজ্ঞরা।,৬. নির্দিষ্ট সময় পর পর খাবার নাড়তে হবে,রান্না করার জন্য টাইমার দিয়ে ভুলে গেলে চলবে না। মাইক্রোওয়েভ ওভেনে রান্না করার সময় খাবারের দিকে খেয়াল রাখতে হবে এবং মাঝে মাঝে নাড়তে হবে। এতে তাপ সবখানে পৌঁছাতে পারবে এবং মাঝেমাঝে নাড়লে নির্দিষ্ট জায়গার খাবার আধা সেদ্ধ অবস্থায় থাকবে না। সবখাবারই সেদ্ধ হবে ঠিকমতো।  টাইমার এমনভাবে সেট করতে হবে  যেন খাবারটা নেড়ে আবার নতুন করে টাইমার সেট করা যায়।,৭. ডিম দিলে সাবধান থাকতে হবে,মাইক্রোওয়েভে যদি ডিম পোচ করতে চান তাহলে কাঁটাচামচ বা টুথপিক দিয়ে কুসুমটা একটু ছিদ্র করে দিতে হবে।  আরও কিছু খাবার আছে যেগুলো মাইক্রোওয়েভ ওভেনে গরম করার সময় বা রান্না করার সময়,টুথপিক বা  কাঁটা চামচ দিয়ে একটু ফুটো করে দিতে হয়।,ছবির উৎস, Getty Images,মাইক্রোওয়েভের ভেতরটা পরিষ্কার রাখা জরুরি,৮. রান্নার পর মাইক্রোওয়েভ পরিষ্কার করতে হবে,রান্না করার সময় খাবারের ছিটা পড়তে পারে বা খাবার ছড়িয়ে পড়তে পারে ওভেনের ভেতরে। ঠিকঠাক পরিষ্কার না করলে জীবাণুর আনাগোনা বাড়তে পারে।,লেবুর রস এবং পানি মিশিয়ে ওভেনের ভেতরের অংশ পরিষ্কার করতে পারেন।,এ ছাড়া বাজারে ওভেন পরিষ্কারের জন্য লিকুইড সোপ, লিকুইড ক্লিনার পাওয়া যায়। এগুলো দিয়েও ওভেন পরিষ্কার করে গন্ধমুক্ত করা যায়।,মাইক্রোওয়েভ ওভেন ব্যবহার নিয়ে নানা ধরনের বিতর্ক আছে। কিন্তু এই ওভেনে খাবার গরম করা হলে বা খাবার তৈরি করা হলে রেডিয়েশন নিয়ে ঝুঁকি আছে বা মাইক্রোওয়েভ ওভেনে রান্না করা খাবার স্বাস্থ্যের জন্য ক্ষতিকর - এরকম কোনও প্রমাণ এখন পর্যন্ত বিজ্ঞানীরা পাননি।,সে কারণে বিশ্ব স্বাস্থ্য সংস্থার তথ্য অনুযায়ী মাইক্রোওয়েভ রেডিয়েশন নিয়ে চিন্তার কিছু নেই- বরং এরকম ওভেনে কম সময়ে রান্না করা যায় বলে বেশ কিছু ক্ষেত্রে খাবারের কিছু পুষ্টি উপাদান সংরক্ষিত থাকে।,তবে এরকম ওভেনে খাবার কতটুকু গরম করছেন, কীভাবে গরম করছেন, খাবার কতটা গরম হলে বা কীভাবে রান্না করলে খাদ্যগুণ ও পুষ্টি বজায় থাকবে, প্লাস্টিকে খাবার গরম করছেন কিনা -এসব বিষয়ে সতর্ক থাকার পরামর্শ দেন বিশেষজ্ঞরা।,“কিছু প্লাস্টিক মাইক্রোওয়েভের জন্য ডিজাইন করা নয় কারণ সেগুলো নরম ফ্লেক্সিবল করার জন্য পলিমার দেয়া থাকে। মাইক্রোওয়েভ ওভেনের গরমে যা গলে যেতে পারে” - বলছেন ওয়াশিংটন স্টেট ইউনিভার্সিটির ফুড ইঞ্জিনিয়ার ডিপার্টমেন্টের প্রফেসর জুমিং ট্যাং। সুতরাং এই দিকটা মাথায় রাখতে হবে।,ছবির উৎস, Getty Images"
"মরিচ খেলে ঝাল লাগে কেন, ঝাল খাওয়ার ক্ষমতা বাড়াবেন কীভাবে","ছবির উৎস, Getty Images,ঝাল খাবার সহ্য করার ক্ষমতা একেক মানুষের একেক রকম,অনেকেই কাঁচা মরিচ বা শুকনা মরিচের ঝাল কিংবা অতিরিক্ত মশলাদার খাবার সহ্য করতে পারেন না। অল্প মরিচের ঝালেই তারা গরম বোধ করতে থাকেন, পানি বা মিষ্টি কিছু খাওয়ার জন্য অস্থির হয়ে পড়েন, অনেকে বিরক্তও হয়ে যান। এরকম কিছু কি আছে যা দিয়ে মশলাযুক্ত অথবা ঝাল খাবার সহ্য করা  যায়? বিজ্ঞানী থেকে শুরু করে মরিচ চাষীর মত বিশেষজ্ঞদের সঙ্গে কথা বলে এই বিষয়ে জানার চেষ্টা করেছে  বিবিসি।,আপনার বন্ধুরা যখন ঝাল খাবার খেয়ে সেটা উপভোগ করেন, তখন কি আপনার মনে হয় এই একই খাবার খেয়ে আপনার নাক ও মুখ জ্বলতে শুরু করবে? নাক-কান দিয়ে ধোঁয়া বেরুবে? হতেই পারে।,তবে বিশেষজ্ঞদের মতে, আপনি যদি ঝাল খাবারের স্বাদ উপভোগ করতে চান তাহলে ভয় পেলে চলবে না-আপনাকে জানতে  হবে ও শিখতে হবে কীভাবে ঝাল খাবার সহ্য করা যায়- এমনকি ভালোবেসে খাওয়া যায়।,একটি মরিচ খামারের মালি ওয়েন রজারের সঙ্গে কথা বলেছে বিবিসি। তার খামারে প্রায় ১৫ ধরনের মরিচ উৎপন্ন হয়। কিছু মরিচের ঝাল কম আর কিছু মরিচ ভয়াবহ ঝাল।,মরিচের প্রতি তার আগ্রহ তৈরির পর থেকে কয়েক বছরের মধ্যে রজার প্রায় সব ধরনের ঝাল খাবারের স্বাদ নেয়া শিখে গেছেন।,“যখন আমি এই ব্যবসা শুরু করি তখন ঝাল খাবার আমার একদমই পছন্দের ছিল না। কিন্তু কয়েক বছরে এটা পাল্টে গেছে।”,অনেক বিশেষজ্ঞ মনে করেন, সময়ের সাথে সাথে ঝাল খাবারের স্বাদ নেয়া ও এমন খাবার খেয়ে মানুষের যে প্রতিক্রিয়া, তাতে পরিবর্তন আসতে পারে।,কিন্তু কীভাবে এটা কাজ করে?,ছবির উৎস, Getty Images,নেপালের বাজারে বিক্রি হচ্ছে নাগা মরিচ,“ঝালের অনুভূতি তৈরি করে ক্যাপসাইসিন”- ব্যাখ্যা করেছেন ইউনিভার্সিটি অব নটিংহ্যামের ফ্লেভার সায়েন্সের সহকারী অধ্যাপক ড. কিয়ান ইয়াং।মরিচ বিভিন্ন প্রজাতির হয়, বিভিন্ন আকারের হয়। একেক ধরনের মরিচের বৈশিষ্ট্য আলাদা হলেও যেটি প্রায় সব মরিচের মধ্যেই থাকে - সেটা হলো ঝাল।,মরিচ গাছের ভেতরে ‘ক্যাপসাইসিন’ নামে এক ধরনের রাসায়নিক উৎপন্ন হয়। মরিচ ঝাল লাগার কারণ হলো ক্যাপসাইসিনের উপস্থিতি।,আমরা যখন ঝাল কোনও খাবার খাই, তখন মরিচে থাকা ক্যাপসাইসিন আমাদের মুখে থাকা ‘পলিমোডাল’ স্নায়ুকে (পলিমোডাল নসিসেপ্টর নার্ভস) উত্তেজিত করে তোলে।,এই পলিমোডাল স্নায়ুর কাজ হলো ব্যথা, তাপমাত্রা ও ঝাল শনাক্ত করা।  এছাড়া এগুলো কত তীব্র সেই ধারণা সম্পর্কেও আমাদের মস্তিষ্কে সংকেত পাঠায় এই স্নায়ু।,ঝাল জাতীয় কিছু খাওয়ার সময় পলিমোডাল স্নায়ু উত্তেজিত হয় এবং দেহের কেন্দ্রীয় স্নায়ুর (সেন্ট্রাল নার্ভাস সিস্টেম) মাধ্যমে মস্তিষ্কে সংকেত পাঠায়। আমাদের মস্তিষ্ক সেই সংকেত বিশ্লেষণ করে সেটা কোন ধরনের অনুভূতি, তা আমাদের জানিয়ে দেয়।,মরিচে থাকা ক্যাপসাইসিন যখন স্নায়ুকে উত্তেজিত করে তোলে, তখন মস্তিষ্ক ঝালের মাধ্যমে সৃষ্ট ‘বার্নিং সেনসেশন’ বা ‘পুড়ে যাওয়ার মতো অনুভূতি’ চিহ্নিত করে।,যখন  খাবারের মাধ্যমে আমরা ক্যাপসাইসিন গ্রহণ করি, তখন সেটা আমাদের জিহ্বায় পেইন রিসেপ্টরগুলোর সাথে যুক্ত হয় , নির্দিষ্টভাবে বলা যায় টিআরপিভি ওয়ান  রিসেপ্টরের সঙ্গে যুক্ত হয়। আর এটাই সেই জ্বলন্ত অনুভূতি তৈরি করে।,অধিকাংশ মানুষ মনে করেন, মরিচের সবচেয়ে ঝাল অংশ হলো এর বীজ। প্রকৃতপক্ষে, মরিচের আগা থেকে নিচের দিকে বর্ধিত সাদা স্পঞ্জি স্তর বা প্ল্যাসেন্টাতেই উৎপন্ন হয় ক্যাপসাইসিন, আর এটা খেয়েই ঝাল লাগে।,ছবির উৎস, Getty Images,মরিচ ঝাল লাগার কারণ হলো ক্যাপসাইসিন নামে একটি রাসায়নিকের উপস্থিতি।,বিভিন্ন ধরনের মরিচে বিভিন্ন ধরনের ক্যাপসাইসিন থাকে, আর তাতে  এই ক্যাপসাইসিনের ঘনত্বও থাকে ভিন্ন ভিন্ন। কিছু মরিচ একদম কম, আর কিছু মরিচ তীব্র জ্বলন্ত অনুভূতি তৈরি করে।,এটা পরিমাপ করা হয় স্কোভিল স্কেল দিয়ে।  এটা ঝাল পরিমাপের একটি জনপ্রিয় পদ্ধতি।,রসায়নবিদ উইলবার স্কোভিল ১৯১২ সালে একটি মরিচের ঝালের উত্তাপ বর্ণনা করার জন্য যে পদ্ধতি গ্রহণ করেন, তা-ই স্কোভিল হিট ইউনিট হিসেবে পরিচিত।,এ পদ্ধতিতে মরিচের ঝাল শনাক্ত না হওয়া পর্যন্ত পানিতে চিনি মিশ্রিত করা হয়, এর মান যত বেশি হবে, বুঝে নিতে হবে মরিচের ঝালও তত বেশি।,বিশ্বের অন্যতম ঝাল মরিচ, নাগার স্কোভিল স্কেলে ঝালের মাত্রা হয়ে থাকে ১.৩০ মিলিয়নেরও বেশি।,তবে ঝালের ক্ষেত্রে বিশ্বে সবচেয়ে এগিয়ে আছে ক্যারোলিনা রিপার, যার স্কোভিল হিট ইউনিট (এসএইচইউ) মাত্রা প্রায় ১.৬৪ মিলিয়ন।,ছবির উৎস, Getty Images,ক্যারোলিনা রিপার - পৃথিবীর সবচেয়ে ঝাল মরিচ,একেক মানুষের ঝাল সহ্য করার ক্ষমতা বা ক্যাপসাইসিনের প্রতিক্রিয়া একেক রকম।,যেমন রজার ঝালের উত্তাপ সহ্য করতে পারতেন না, কিন্তু তার ব্যবসায়িক পার্টনার মিশেলের ছিল রজারের ভাষায় “ঝাল সহ্য করার অসীম ক্ষমতা। সবসময়ই সে ঝাল সহ্য করতে পারতো”।,কেন কিছু মানুষ অন্যদের তুলনা বেশি ঝাল বা মশলাদার খাবার সহ্য করতে পারে এ নিয়ে ভিন্ন কিছু তত্ত্ব রয়েছে।,মি. ইয়াং বলছেন ""ঝাল বা মশলাদার খাবারের জন্য সহনশীলতা আসে প্রকৃতি ও পরিবেশের সংমিশ্রণে।"",“যেসব দেশে উষ্ণ আবহাওয়া, যেমন ভারতের মতো আবহাওয়া যেসব দেশে আছে, সেসব দেশে মরিচ খুব ভালোভাবে জন্মায় এবং এসব দেশের মানুষের মধ্যেও ঝাল সহ্য করার প্রবণতা বেশি, কারণ তরুণ বয়স থেকেই তারা উষ্ণ আবহাওয়ায় বসবাস করতে অভ্যস্ত - ফলে সময়ের সাথে সাথে তারা ঝাল বা মশলাদার খাবারে অভ্যস্ত হয়ে যায়- এরকম একটি হাইপোথিসিস আছে।"",""তবে এই সম্পর্কটা পুরোপুরি বুঝতে আরও অনেক গবেষণা প্রয়োজন” বলে মনে করছেন মি. ইয়াং।,এক্ষেত্রে জেনেটিক্সও একটি ভূমিকা পালন করে বলে মনে করা হয়। বিভিন্ন গবেষণায় দেখা গেছে যে, একজন ব্যক্তির মরিচের ঝাল সহ্য করার ক্ষমতার ১৮-৫৮ শতাংশ কারণ জেনেটিক্সের ওপর নির্ভরশীল।,মানবদেহের স্নায়ুকোষগুলোর ক্যাপসাইসিন শনাক্ত করার মত রিসেপ্টর রয়েছে, যা আমাদের মস্তিষ্কে বিপদজনক সংকেত পাঠায়। আমাদের মস্তিষ্ক তাই বিপদের আশঙ্কা করে শরীরে এক ধরনের স্ট্রেস হরমোন নিঃসরণ করে। যার কারণে শরীর ঘামতে থাকে ও ত্বকে লালচে ভাব দেখা যায়।,ছবির উৎস, Getty Images,নাগা মরিচ। এর আরেক নাম ভূত জোলাকিয়া,বিভিন্ন বৈজ্ঞানিক গবেষণায় বলা হচ্ছে যে, কিছু মানুষ কম রিসেপ্টর নিয়ে জন্মায়, ফলে তাদের ক্যাপসাইসিন শনাক্তের ক্ষমতা কম থাকে। অর্থাৎ ঝাল খেলে যে জ্বলন্ত অনুভূতি হয়, সেটার সম্ভাবনা কম থাকে।,আর বিপরীত দিকে যাদের বেশি রিসেপ্টর থাকে, তারা ঝাল নিয়ে রীতিমতো ‘স্ট্রাগল’ করে।,এছাড়া ভিন্ন আরেকটি গবেষণায় বলা হচ্ছে, ঝাল খাবার গ্রহণের ক্ষমতা নির্ভর করে মানুষের ব্যক্তিত্বের ওপর। এ নিয়ে গবেষণা করেছেন পেনসিলভানিয়া স্টেট ইউনিভার্সিটির অধ্যাপক জন হেইস এবং ডাঃ নাদিয়া বায়ার্ন।,তাদের একটি গবেষণার ফলাফলে বলা হয়েছে, “মেক্সিকোতে সুঠাম দেহের অধিকারী, সাহসী ও শক্তিশালী বৈশিষ্ট্যের ব্যক্তিত্বের ওপর নির্ভর করে মরিচের ঝাল গ্রহণের ক্ষমতা।”,অন্যদিকে, আমেরিকান কলেজ ছাত্ররা মরিচ খাওয়ার বিষয়টাকে তুলনা করে রোমাঞ্চকর বা অ্যাডভেঞ্চারমূলক কার্যকলাপের সঙ্গে। যেমন রোলার কোস্টারে চড়া, জুয়া খেলা বা অ্যালকোহল খাওয়ার মতো বিষয়ের সঙ্গে মেলায় এটাকে।,গবেষকরা বলছেন, যারা রোমাঞ্চের খোঁজে থাকেন তারা হয়তো মরিচের ঝালটাকে ভালোভাবে সামলাতে পারেন।,ছবির উৎস, Getty Images,ইউরোপে গ্রিনহাউসে মরিচের চাষ,মরিচের ঝাল কোনও স্বাদ নয়। গবেষকরা বলছেন - মরিচ খাওয়ার পরে জ্বালা বা জ্বলন্ত ভাবটি আসে শরীরের ব্যথা প্রতিক্রিয়া থেকে। ক্যাপসাইসিন মানব কোষে টিআরপিভি ওয়ান নামক প্রোটিন সচল করে দেয়। এ প্রোটিনের কাজ হচ্ছে তাপমাত্রা শনাক্ত ও নিয়ন্ত্রণ করা। য,খনই উত্তাপ অনুভূত হয়; তখনই মস্তিষ্ককে সতর্ক করে দেয়, আর মস্তিষ্ক দ্রুত সাড়া দিয়ে সেই স্থানে ব্যথার সংকেত পাঠায়।,ঝাল লাগার পর মানুষ পানি খেয়ে ঝাল কমানোর চেষ্টা করে কিন্তু পানি কিন্তু কাজে আসে না।কারণ ক্যাপসাইসিন পানি দ্রবণীয় না। এটা দুধ বা দুধজাতীয় খাবারে দ্রবীভূত হয়।,তাই ঝাল কমানোর জন্য বিশেষজ্ঞরা দুধ বা দুধজাতীয় খাবার - যেমন দই বা আইসক্রিম - খাওয়ার পরামর্শ দিয়ে থাকেন।,তাদের মতে ধীরে ধীরে খাবারের মেনুতে ঝাল আইটেম যুক্ত করা হলে মানবদেহ সময়ের সাথে সাথে সেটাকে সহনীয় করে ফেলে।,“ঝাল খাবার খেয়ে যে গরম অনুভূতি হয় তা সহ্য করার জন্য ধীরে ধীরে চেষ্টা করা যেতে পারে। আস্তে আস্তে সময়ের সাথে সাথে ডায়েটে ঝাল খাবার যুক্ত করলে একটা সময় ঝাল উপভোগ্য হয়ে ওঠে” বলছেন মি. ইয়াং।,ধীরে ধীরে মানুষের রিসেপ্টরগুলো ঝালের তাপমাত্রার সঙ্গে মানিয়ে নেয়।,একথা ভুলে গেলে চলবে না যে একেক রকম মরিচের স্বাদে ভিন্ন ভিন্ন বৈশিষ্ট্য  আছে। সুতরাং, এগুলোর স্বাদ আস্তে আস্তে উপভোগ করার পরামর্শ দেন বিশেষজ্ঞরা।,কারণ মরিচের উপাদানগুলো স্বাস্থ্যের জন্য উপকারী।,ক্যাপসাইসিন বায়োঅ্যাকটিভ কম্পাউন্ড - এটি আমাদের লিভারে ও রক্তে কোলেস্টেরলের পরিমাণ কমাতে সাহায্য করে।এর প্রধান কাজ দেহের চর্বি কমানো।,অনেক গবেষণায় দেখা গেছে মানুষের দীর্ঘায়ুর পেছনে এই ক্যাপসাইসিনের ভূমিকা রয়েছে।,এছাড়াও এটি লিভারকে এমনভাবে নিয়ন্ত্রণ করে যে সেখানে কোলেস্টেরল সিনথেসিস কম হয়। অর্থাৎ অতিরিক্ত কোলেস্টেরলের উৎপাদনে এটি বাধার সৃষ্টি করে।"
বিরল অথচ বাস্তব কিছু অদ্ভূত মানসিক সমস্যা ,"ছবির উৎস, Getty Images,কিছু কিছু মানসিক সমস্যা রয়েছে যা খুবই বিরল,সিজোফ্রেনিয়া এবং বাইপোলার ডিসঅর্ডারের মতো মানসিক সমস্যার কথাই বেশিরভাগ মানুষ শুনে থাকে। কিন্তু কিছু কিছু মানসিক সমস্যা এতোটাই বিরল যে, মানসিক রোগ চিকিৎসকদের অনেকে সারা জীবনেও একবার এমন রোগীর দেখা পান না।,মনোরোগবিদ্যায় সবচেয়ে অদ্ভূত ও বিরল পাঁচটি রোগ বা উপসর্গের কথা এখানে তুলে ধরা হলো।,ফ্রেগোলি সিনড্রোমে আক্রান্ত ব্যক্তিরা মনে করে যে, আলাদা আলাদা ব্যক্তি আসলে এক জনই মানুষ, যে বিভিন্ন সময়ে বিভিন্ন ছদ্মবেশ ধারণ করে।,যারা এই সমস্যায় ভোগেন তারা মনে করেন যে, তারা ছদ্মবেশধারী ব্যক্তির দ্বারা নির্যাতিত।,এই সমস্যার নামকরণ করা হয়েছে ইতালির মঞ্চ অভিনেতা লিওপলডো ফ্রেগোলির নামানুসারে।,তিনি মঞ্চে উপস্থিত থেকেই খুব দ্রুত চরিত্র পরিবর্তন করে ফেলতে পারতেন এবং এজন্য তিনি প্রসিদ্ধ ছিলেন।,ছবির উৎস, Getty Images,ফ্রেগোলি সিনড্রোমের কোন চিকিৎসা নেই,ফ্রেগোলি সিনড্রোম আরো অনেক মানসিক সমস্যার পাশাপাশি ঘটে থাকে। যেমন বাইপোলার ডিসঅর্ডার, সিজোফ্রেনিয়া এবং অবসেসিভ কমপালসিভ ডিসঅর্ডার ইত্যাদি।,মানে সাধারণত ব্যক্তির মুড, আবেগ বা মানসিক অবস্থার বিপরীতমুখী পরিবর্তন ঘটে যেসব মানসিক অবস্থায়।,এছাড়া মস্তিষ্ক্যে আঘাত এবং পারসিনসন্স ডিজিজ নামে স্নায়ুরোগের চিকিৎসায় ব্যবহৃত লেভোডোপা নামে ওষুধ গ্রহণের কারণেও এই রোগ দেখা দিতে পারে।,২০১৮ সালের এক গবেষণায় বলা হয় যে, প্রথমবার সনাক্ত হওয়ার পর বিশ্ব জুড়ে এ ধরণের উপসর্গে আক্রান্ত মাত্র ৫০ জন ব্যক্তির খোঁজ পাওয়া গেছে।,এরপর ২০২০ সালের এক গবেষণা অনুযায়ী, স্ট্রোকে ভোগা রোগীদের মধ্যে এক দশমিক এক শতাংশ ঘটনায় এ ধরণের সিনড্রোম দেখা দেয়ার আশঙ্কা রয়েছে।,এর মানে হচ্ছে এ পর্যন্ত ৫০ জনের চেয়ে বেশি মানুষ এই সিনড্রোমে আক্রান্ত হয়েছেন। কিন্তু তারপরও এটি বেশ বিরল মানসিক উপসর্গ।,ফ্রেগোলি সিনড্রোমের তেমন কোন চিকিৎসা নেই। তবে মানসিক রোগের চিকিৎসায় ব্যবহৃত কিছু ওষুধের মাধ্যমে এর উপসর্গ কমিয়ে আনা যায়।,কোটার্ড’স সিনড্রোম আক্রান্ত মানুষকে 'জীবন্মৃত' বা 'ওয়াকিং ডেড সিনড্রোম' আক্রান্ত বলে বর্ণনা করা হয়।,এ রোগে আক্রান্ত মানুষরা বিশ্বাস করে যে তারা মৃত এবং তাদের কোন অস্তিত্ব নেই। অনেকে আবার মনে করে যে তার দেহের কোন একটি অংশ সক্রিয় নেই।,ছবির উৎস, Getty Images,কোটার্ড'স সিনড্রোমে আক্রান্ত ব্যক্তি মনে করে যে সে আসলে মৃত,এই রোগের নামকরণ করা হয়েছে ১৯ শতকের ফরাসি স্নায়ুরোগ বিশেষজ্ঞ জুলস কোটার্ড এর নামানুসারে। তিনি ১৮৮২ সালে প্রথম এই রোগের উপসর্গ বিষয়ে ধারণা দেন।,সিজোফ্রেনিয়া, বিষন্নতা এবং বাইপোলার ডিসঅর্ডারে ভোগা রোগীদের মধ্যে এই মানসিক উপসর্গ দেখা দেয়ার আশঙ্কা বেশি থাকে।,এছাড়া ভাইরাস প্রতিরোধী ওষুধ অ্যাসিক্লোভিরের বিরল পার্শ্বপ্রতিক্রিয়াতেও এ রোগের উপসর্গ দেখা দিতে পারে।,মস্তিস্কের যে অংশের সাহায্যে মানুষ চেহারা সনাক্ত করে এবং যে অংশ আবেগীয় বিষয়ের সাথে যুক্ত- এই দুই অংশের মধ্যকার সংযোগ বিচ্ছিন্নতা ঘটলে তার কারণে এই উপসর্গ দেখা দিতে পারে।,বিরল এই উপসর্গের ক্ষেত্রে বিষণ্নতা প্রতিরোধী চিকিৎসা, মানসিক রোগের চিকিৎসা এবং মেজাজ স্থিতিশীল রাখার চিকিৎসা কার্যকর।,এছাড়া ইলেক্ট্রোকনভালসিভ থেরাপিও কাজ করে।,এলিয়েন হ্যান্ড সিনড্রোম বিশ্বের অন্যতম বিরল স্নায়ুরোগ গুলোর মধ্যে একটি। এতে আক্রান্ত ব্যক্তিরা মনে করে যে তার হাতের আলাদা একটি মন আছে এবং সেটি তার নিজের মর্জিমাফিক কাজ করে।,একই সাথে আক্রান্ত ব্যক্তি মনে করেন যে তার হাত আসলে তার নিজের নয়।,এই সিনড্রোম প্রথম ১৯০৮ সালে সনাক্ত করা হয়। কিন্তু ১৯৭০ এর দশকের আগ পর্যন্ত এটি খুব পরিষ্কার করে বা ভালভাবে বর্ণনা করা সম্ভব হয়নি।,'এলিয়েন হ্যান্ড সিনড্রোম' এই শব্দ প্রথম প্রচলন করেন আমেরিকার নিউরোফিজিওলজিস্ট জোসেফ বোগেন।,মস্তিষ্কের অস্ত্রোপচারের পর সেরে উঠছে এমন কিছু রোগীর মধ্যে দেখা দেয়া অদ্ভূত ও নতুন আচরণকে বর্ণনা করার জন্য তিনি এই শব্দগুচ্ছ ব্যবহার করেছিলেন।,ছবির উৎস, Getty Images,এলিয়েন হ্যান্ড সিনড্রোমে আক্রান্ত ব্যক্তি মনে করে তার হাতের কাজের সাথে তার কোন সংশ্লিষ্টতা নেই,এই সিনড্রোমে আক্রান্ত ব্যক্তিরা সংবেদনশীলতা প্রক্রিয়াগতকরণ বিষয়ক জটিলতায় ভোগে এবং মনে করে যে তাদের হাতের কাজের সাথে তারা জড়িত নয়।,গবেষণায় দেখা যায় যে, এই উপসর্গে আক্রান্ত ব্যক্তিরা প্রায়ই এলিয়েন হ্যান্ড এর নকল করে এবং বিশ্বাস করে যে তাদের হাতের উপর কোন আত্মা ভর করেছে বা কোন ভিনগ্রহের প্রাণি বা জীবের অস্তিত্ব রয়েছে তাদের হাতে।,এই রোগের কারণগুলোর মধ্যে রয়েছে ডিমেনসিয়া, স্ট্রোক, প্রিয়ন ডিজিজ (মস্তিস্কের এক ধরণের মারাত্মক রোগ), টিউমার এবং খিঁচুনি।,মারাত্মক ধরণের মৃগী রোগের চিকিৎসায় মস্তিস্কের ডান ও বাম সেরিব্রাল হেমিস্ফেয়ার আলাদা করার অস্ত্রোপচার করা হয়েছে এমন রোগীদের মধ্যেও এ ধরণের উপসর্গ দেখা দিতে পারে।,এই উপসর্গ খুবই বিরল।,২০১৩ সালের এক প্রতিবেদনে বলা হয় যে, চিকিৎসা বিষয়ক জার্নালগুলোতে এ পর্যন্ত ১৫০টি এ ধরণের ঘটনার উল্লেখ রয়েছে।,যদিও এখনো পর্যন্ত এই রোগের কোন চিকিৎসা নেই, তারপরও আক্রান্ত হাতকে ব্যস্ত রাখার মাধ্যমে এই উপসর্গ কিছুটা নিয়ন্ত্রণে রাখা যায়। আক্রান্ত হাতকে ব্যস্ত রাখতে এটিকে কিছু কাজ দেয়া হয় যেমন, কোন কিছু ধরে রাখতে দেয়া ইত্যাদি।,অন্য চিকিৎসার মধ্যে রয়েছে বটালিনাম টক্সিন ইনজেকশন এবং মিরর বক্স থেরাপি।,মিরর বক্স থেরাপি হচ্ছে একটি বাক্সের মধ্যে বিশেষ কায়দায় দুটি আয়না বসিয়ে সেটি ‘অলীক অঙ্গের’ (অঙ্গ অপসারণের পরও সেটি সেখানে রয়েছে এমনটা মনে করেন যিনি) ব্যথা দূর করার জন্য ব্যবহার করা হয়।,স্ট্রোকে আক্রান্ত রোগীদের মধ্যে এর চিকিৎসা বেশি কার্যকর হয়।,একবোম’স সিনড্রোম হচ্ছে স্পর্শকাতর একটি হ্যালুসিনেশন (অবাস্তব কিছু দেখা) যেখানে আক্রান্ত ব্যক্তিরা বিশ্বাস করে যে তারা পরজীবী দ্বারা আক্রান্ত এবং মনে করে যে তাদের চামড়ার নিচে পোকামাকড় কিলবিল করছে।,এই উপসর্গের নামকরণ করা হয়েছে সুইডিশ নিউরোলজিস্ট কার্ল একবোমের নামানুসারে। তিনি ১৯৩০ এর দশকে প্রথম এই অবস্থার বর্ণনা করেন।,ছবির উৎস, Getty Images,আক্রান্ত ব্যক্তি মনে করে যে তাদের চামড়ার নিচে পোকামাকড় কিলবিল করছে।,এই উপসর্গে কত লোকে আক্রান্ত তা এখনো অজানা। কিন্তু নতুন একটি গবেষণায় বলছে যে, যুক্তরাষ্ট্রের একটি বড় ক্লিনিকে বছরে অন্তত ২০টি এ ধরণের ঘটনা দেখা যায়।,একবোম সিনড্রোমে আক্রান্ত ১২২৩টি আলাদা ঘটনার বিশ্লেষণ থেকে দেখা গেছে যে, এই উপসর্গে বেশি আক্রান্ত হয় নারীরা (আক্রান্তের দুই তৃতীয়াংশ নারী) এবং ৪০ বছরের বেশি বয়সীরা বেশি ঝুঁকিতে থাকে।,এই উপসর্গ সাধারণত তিন থেকে চার ঘণ্টা স্থায়ী হয়।,একবোম সিনড্রোমের সাথে সম্পর্কযুক্ত অন্য স্বাস্থ্য সমস্যাগুলোর মধ্যে রয়েছে সিজোফ্রেনিয়া, মস্তিষ্কের রোগ, স্নায়ুর রোগ, এবং ব্যক্তিত্ব সম্পর্কিত জটিলতা।,এছাড়া যেসব ব্যক্তি অ্যালকোহল ত্যাগ করছেন, কোকেইন ব্যবহার করছেন, যাদের স্ট্রোক, ডিমেনসিয়া আছে এবং মস্তিষ্কের থ্যালামাস নামে অংশ ক্ষতিগ্রস্ত হয়েছে এমন ব্যক্তিরাও এতে আক্রান্ত হতে পারে।,একবোম সিনড্রোমে আক্রান্ত রোগীরা বেশিরভাগ সময় মানসিক চিকিৎসা নিতে চান না। কারণ তারা বিশ্বাস করেন যে, এই সমস্যার জন্য শারীরিক চিকিৎসা দরকার।,অ্যালিস ইন ওয়ান্ডারল্যান্ড সিনড্রোমকে টড সিনড্রোমও বলা হয়।,এতে আক্রান্ত ব্যক্তির শারীরিক গঠন, দৃষ্টি, শ্রবণ, স্পর্শ এবং স্থান বা সময় সম্পর্কিত অনুভূতি যথার্থ থাকে না।,ছবির উৎস, Getty Images,এতে আক্রান্ত ব্যক্তিরা মনে করে যে, তাদের আশেপাশে থাকা জিনিসপত্র আকারে বাস্তবের তুলনায় অনেক ছোট,এতে আক্রান্ত ব্যক্তিরা মনে করে যে, তাদের আশেপাশে থাকা জিনিসপত্র আকারে বাস্তবের তুলনায় অনেক ছোট, অন্যদিকে আশে পাশে থাকা মানুষ বাস্তবের তুলনায় আকারে অনেক বড়।,এর বিপরীত অনুভূতিও হয় - যেখানে আক্রান্ত ব্যক্তি মনে করে যে, জিনিসপত্র বাস্তবের তুলনায় অনেক বড় এবং মানুষজন আকারে অনেক ছোট।,এসব অভিজ্ঞতার সাথে কিছু মস্তিষ্ক বিকৃতি দেখা দিতে পারে।,এই উপসর্গ কী পরিমাণে দেখা যায় সে বিষয়ে খুব একটি জানা যায় না।,তবে শিশুদের মধ্যে এবং মাইগ্রেনে আক্রান্ত ব্যক্তিরদের মধ্যে এ ধরণের উপসর্গ বেশি দেখা যায়।,এতে আক্রান্ত ব্যক্তি ভয় পেয়ে থাক এবং ঘাবড়ে যায়। এ কারণে চিকিৎসা হিসেবে বিশ্রাম এবং অবসরের পরামর্শ দেয়া হয়ে থাকে।,বেশিরভাগ ক্ষেত্রে এই উপসর্গ খুব বেশি দিন স্থায়ী হয় না।,অ্যালিস ইন ওয়ান্ডারল্যান্ড সিনড্রোম নিয়ে সম্প্রতি করা এক বিশ্লেষণে জানা যায়, আক্রান্তদের মধ্যে অর্ধেকই চিকিৎসার মাধ্যমে আরোগ্য লাভ করে।"
"'প্রতিকার পায় না ভুক্তভোগী, তার আগেই টেবিলের নিচে সমঝোতা হয়ে যায়'","ছবির উৎস, Getty Images,অনেক সময় রোগীরা হাসপাতালের বিরুদ্ধে ভুল চিকিৎসা কিংবা যথাযথ সেবা না পাওয়ার অভিযোগ তোলেন। - ফাইল ছবি,আড়াই বছর আগে সিজারিয়ান অপারেশন করাতে গিয়ে স্ত্রী’র মৃত্যু হয় আলী হোসেনের। এটি তার ছদ্ম নাম। আলী হোসেন বলছেন, অপারেশনের আগে এনেসথেশিয়া ইঞ্জেনকশন দেয়ার পর পরই মারা যান তার স্ত্রী। কিন্তু সেটি তাকে না জানিয়ে হাসপাতাল থেকে পালিয়ে যান সংশ্লিষ্ট চিকিৎসক এবং নার্স।,আলী হোসেন বলছিলেন, “আমাকে বললো যে, রোগীকে বাইরে নিতে হবে। অ্যাম্বুলেন্স নিয়ে আসেন। পাঁচ মিনিটের মধ্যে অ্যাম্বুলেন্স নিয়ে আসি। কিন্তু স্ত্রীকে যখন বের আনে ততক্ষণে সে মারা গেছে। মানে কাঁটা-ছেড়া করার আগেই মারা গেছে। পেটে বাচ্চা আছে। কিন্তু রোগী ফেলে রেখে ডাক্তার, নার্স চলে গেছে।”,সেই ঘটনার প্রতিকার পেতে আলী হোসেন থানায় একটি মামলা করেছিলেন। কিন্তু এরপরই শুরু হয় মামলা প্রত্যাহারের জন্য এবং সমঝোতায় আসার চাপ।,তার দাবি একবছরের মধ্যেই প্রভাবশালীদের চাপে হাসপাতাল কর্তৃপক্ষের সঙ্গে আপোষে রাজি হন তিনি। তাকে ক্ষতিপূরণ দেয়া হয় সাড়ে তিন লাখ টাকা। বিনিময়ে সরে যান মামলার কার্যক্রম থেকে।,“আমার পাশে কেউ ছিলো না। এলাকার মাতবর, হাসপাতাল-ডাক্তারের লোক সবাই চাপ দিচ্ছিলো। আমার মতো গরীব, অশিক্ষিত মানুষের পক্ষে মামলা চালানোও সম্ভব ছিলো না। তাই আমি শেষ পর্যন্ত আপোষ করে ফেলি।”,আলী হোসেনের এই ঘটনা বিচ্ছিন্ন কোন উদাহারণ নয়। বাংলাদেশে ভুক্তভোগীদের তরফ থেকে এমন অভিযোগ প্রায়ই পাওয়া যায়। কোন কোন হাসপাতালের বিরুদ্ধে ভুল চিকিৎসা কিংবা সেবার নামে প্রতারণার অভিযোগ কখনো কখনো বেশ আলোড়নও তোলে।,ছবির উৎস, Getty Images,ডাক্তাররাও অনেক সময়ে রোগীর স্বজনদের বিরুদ্ধে মারমুখি আচরণের অভিযোগ তোলেন। সিলেটে ওসমানী মেডিকেল কলেজ ও হাসপাতালে ইন্টার্ন চিকিৎসকদের প্রতিবাদ ২০২২ সালে।,আলী হোসেনের মতো এরকম অনেক ঘটনা আছে বাংলাদেশে। প্রায় সময় হাসপাতালে রোগী মৃত্যুর ঘটনায় ভুল চিকিৎসার অভিযোগ ওঠে। সম্প্রতি বিষয়টি ব্যাপকভাবে আলোচনায় এসেছে ঢাকার একটি বেসরকারি হাসপাতালে রোগী মৃত্যুর পর।,অভিযোগ আছে, হাসপাতালে অবহেলাজনিত মৃত্যু কিংবা অনিয়মের ঘটনায় আইনের ফাঁক-ফোকর গলে কিংবা প্রভাব খাটিয়ে সহজেই পার পেয়ে যায় অভিযুক্তরা।,কিন্তু একটি হাসপাতাল যথাযথভাবে রোগীর চিকিৎসা দেয়ার উপযোগী কি-না, সরকারের স্বাস্থ্যবিভাগ কেন সেটা নজরদারি করে নিশ্চিত করতে পারে না? এবং সেখানে ভুক্তভোগীরা কতটা প্রতিকার পেয়ে থাকেন?,বাংলাদেশে প্রায় সময়ই হাসপাতালে রোগী মৃত্যুর ঘটনায় ভুল চিকিৎসার অভিযোগ ওঠে।,ঢাকার সেন্ট্রাল হাসপাতালে রোগী মৃত্যুর ঘটনা পর হাসপাতালটি পরিদর্শন করে স্বাস্থ্য অধিদপ্তর। পরিদর্শনে আইসিইউ’র মান সন্তোষজনক নয় বলে মত দেয় সংস্থাটি। বন্ধ করে দেয়া হয় অপারেশন থিয়েটারের সকল কার্যক্রম।,এমনকি ঐ হাসপাতালে সংশ্লিষ্ট একজন চিকিৎসকের চিকিৎসা কার্যক্রমও স্থগিত করে অধিদপ্তর।,কিন্তু হাসপাতালগুলোর কার্যক্রম বা মান ঠিক আছে কি-না, সে বিষয়ে সংস্থাটি কেন আগে থেকে ব্যবস্থা নিতে পারে না?,স্বাস্থ্য অধিদপ্তরের উপপরিচালক (হাসপাতাল) শেখ দাউদ আদনান অবশ্য বলছেন, প্রতিনিয়ত হাসপাতালগুলো পরিদর্শন করে তদারকি করা স্বাস্থ্য অধিদপ্তরের পক্ষে সম্ভব নয়।,“আমাদের রেগুলার মনিটরিং করা উচিত ছিলো। কিন্তু আমরা লাইসেন্স দেয়ার সময় যেটা করি, আমরা মনে করি যে বছরে একবার তো মনিটর করলাম। কিন্তু পতি ছয় মাসে একবার পরিদর্শন করা বা প্রতি মাসে করা এটা অনেক কঠিন একটা কাজ,” বলেন মি. আদনান।,মি. আদনান বলছেন, ১৪ হাজারের বেশি হাসপাতাল, ক্লিনিক, ডায়াগনস্টিক সেন্টারকে তদারকির আওতায় আনতে হলে সারাবছর প্রতিদিন কাজ করলেও সম্ভব হবে না। কারণ জনবল খুবই কম।,কিন্তু তাহলে রোগীদের স্বার্থ এবং চিকিৎসার মান কে দেখবে? শেখ দাউদ আদনান বলছেন, এক্ষেত্রে হাসপাতালগুলোকেও দায়িত্ব নিতে হবে।,“কিছু জিনিস তো মানুষের নৈতিকতার উপরও রাখতে হবে। এখানে যে বিশেষজ্ঞের নাম দিয়ে, যে স্টান্ডার্ড ঠিক করে তারা কার্যক্রম শুরু করেন, সেভাবে মেইনটেইন করা এটাতো তাদেরও দায়িত্ব।”,ছবির উৎস, Getty Images,হাসপাতালগলোর চিকিৎসাসেবা'র মানদণ্ড কতটা ঠিক রাখছে সেটা নিয়মিত তদারকি করার মতো লোকবল নেই স্বাস্থ্য অধিদপ্তরের।,বাংলাদেশে হাসপাতালের বিরুদ্ধে কোন অভিযোগ উঠলে আইন অনুযায়ী সেটা প্রতিকারের ৩টি ব্যবস্থা আছে। অভিযোগ যদি চিকিৎসকের বিরুদ্ধে হয়, তাহলে সেটা দেখবে বিএমডিসি।,অর্থাৎ রোগীর মৃত্যু বা যে সমস্যা হয়েছে সেটি চিকিৎসকের অবহেলার কারণে হয়েছে কি-না, সে বিষয়ে তদন্ত এবং দায় নিরূপণ করবে সংস্থাটি।,আর হাসপাতাল কেন্দ্রীক অভিযোগ যেমন চিকিৎসার ব্যবস্থা বা অবকাঠামো যথাযথ ছিলো কি-না এমন অভিযোগের সুরাহা করবে স্বাস্থ্য অধিদপ্তর।,দুটি ক্ষেত্রেই অভিযোগ প্রমাণিত হলে চূড়ান্ত প্রতিকার হচ্ছে, চিকিৎসকের কিংবা হাসপাতালের সনদ বাতিল পর্যন্ত।,এর বাইরে প্রতিকার বা শাস্তি চাইলে সেটা যাবে আদালতে। যেখানে জেল-জরিমানার বিধান আছে। কিন্তু বাংলাদেশে বিভিন্ন কারণে অনেকেই সেই আইনী পথে যেতে চান না।,বাংলাদেশ মেডিকেল অ্যাসোসিয়েশনের সাবেক সভাপতি রশীদ-ই-মাহবুব বলছেন, বাংলাদেশে স্বাস্থ্যব্যবস্থাটাই ঠিকমতো গড়ে ওঠেনি।  রোগী যদি সংক্ষুব্ধ হয় বা সেবায় অবহেলার ঘটনা ঘটে সে চলে যায় পুলিশের কাছে। ক্রিমিনাল কেস হয়।,কিন্তু ডাক্তার তো হত্যার উদ্দেশ্যে চিকিৎসা করে না। সুতরাং এটা হচ্ছে, অবহেলা জনিত মৃত্যুর ঘটনা। কিন্তু আমাদের দেশে এই দুটি বিষয় গুলিয়ে ফেলা হয়েছে। ফলে ক্রিমিনাল কোর্টে মামলা যদি উঠেও সেটা হয় অনেক ধীরগতির।,“এখানে বিচারালয়ে প্রতিকারটা পায় না ভুক্তভোগী। কারণ তার আগেই টেবিলের নিচে সমঝোতা হয়ে যায় ভূক্তভোগীদের সঙ্গে।”,মি. মাহবুব বলছেন, হাসপাতালে কোন অনিয়ম পেলে স্বাস্থ্য অধিদপ্তর লাইসেন্স বাতিল বা লাইসেন্স সাময়িক স্থগিত রাখতে পারে। এমনকি হাসপাতালটি বন্ধও করে দিতে পারে। কিন্তু দেখা যায় এগুলো খুব একটা কাজে দেয় না। হয়তো ভিন্ন নামে, ভিন্ন মালিকানায় হাসপাতালটি আবারো চালু হয়ে যায়। স্বাস্থ্য বিভাগ এটা ঠেকাতে পারেনা।,কিন্তু কেন? জানতে চাইলে স্বাস্থ্য অধিদপ্তরের উপপরিচালক (হাসপাতাল) শেখ দাউদ আদনান বলছেন আইনী সীমাবদ্ধতার কথা।,“ধরেন আমি অনিয়ম পেয়ে কোন হাসপাতালের লাইসেন্স বাতিল করে দিলাম। উনি পরের দিন একটা ট্রেড লাইসেন্স নিয়ে পাশের বাসায় হাসপাতাল খুলে কার্যক্রম শুরু করে দিতে পারে। আইনগতভাবে আমরা এটা নিষেধ করতে পারি না। কারণ এটা তার নাগরিক অধিকার। আইনী কাঠামো আমাদেরকে যতটুকু ব্যবস্থা নেয়ার সুযোগ দিয়েছে, আমরা তার বাইরে কিছু করতে পারি না।”,একদিকে চিকিৎসা সেবা নিয়ে নানারকম অভিযোগ অন্যদিকে আইন লংঘন করেও পার পেয়ে যাওয়া -সবমিলিয়ে ভূক্তভোগী রোগীদের প্রতিকার পাওয়ার দৃষ্টান্ত বাংলাদেশে খুবই কম। এর সঙ্গে যুক্ত হয়েছে অর্থের বিনিময়ে সমঝোতার চাপ। ফলে অনেক সময়ই ভুক্তভোগীরা আর আইনী প্রতিকারের দিকে এগুতে চান না।"
বৃদ্ধ বয়সে বাবা হওয়ার ঝুঁকি কী কী,"ছবির উৎস, Getty Images,আল পাচিনো এবং তার নারী সঙ্গী নূর আলফাল্লাহ,বাবা হওয়ার বয়স দিন দিন বেড়ে যাচ্ছে পুরুষের। কোনো কোনো ক্ষেত্রে খুব বেশি বেড়ে যাচ্ছে।,গত সপ্তাহে কিংবদন্তির বলিউড তারকা আল পাচিনো নতুন করে বাবা হয়েছেন ৮৩ বছর বয়সে। তার ২৯ বছরের নারী সঙ্গী নূর আলফাল্লাহ হলেন পাচিনোর চতুর্থ সন্তানের মা।,শেষ বয়সে হওয়া বাবাদের ক্লাবে আগেই ঢুকেছেন আরেক হলিউড কিংবদন্তি রবার্ট ডি নিরো। ৭৯ বছরের এই তারকা গত মাসে জানান তিনি ৭ম সন্তানের বাবা হয়েছেন। আর বেশ কিছু চলচ্চিত্রে ডি নিরোর সহ-অভিনেতা আল পাচিনোও এখন সেই ক্লাবে যোগ দিলেন।,তবে এই দুজনেই নয়, আরো অনেক চলচ্চিত্র তারকা, নামী-দামী সঙ্গীত শিল্পী, এমনকি একাধিক আমেরিকান প্রেসিডেন্টও শেষ বয়সে নতুন করে বাবা হয়েছেন।,এগুলো কিছুটা ব্যতিক্রমী ঘটনা, কিন্তু সাধারণভাবে পুরুষদের বাবা হওয়ার গড়  বয়স দিন দিন বাড়ছে।,যুক্তরাষ্ট্রে ১৯৭২ সাল থেকে ২০১৫ সালের মধ্যে এই বয়স গড়ে বেড়েছে সাড়ে তিন বছর। আমেরিকাতে এখন পুরুষদের প্রথমবারের মত বাবা হওয়া গড় বয়স ৩০.৯ বছর। মেডিকেল জার্নাল হিউম্যান রিপ্রডাকশনের ২০১৫ সালে প্রকাশিত এক জরীপ রিপোর্ট বলছে,  আমেরিকাতে  নয় শতাংশ পুরুষ প্রথমবার বাবা হচ্ছেন ৪০ বছর বয়সে।,আর গিনেজ বুক অব রেকর্ড অনুযায়ী সবচেয়ে বেশি বয়সে বাবা হয়েছিলেন ৯২ বছরে এক পুরুষ। তবে এর চেয়ে বেশি বয়সে বাবা হওয়ার দাবির কথা হঠাৎ হঠাৎ শোনা গেছে যদিও সেসব দাবীর কোনো প্রমাণ নেই।,তবে অনেক বেশি বয়সে বাবা হওয়ার একাধিক ঝুঁকি রয়েছে।,গত বছর ডিসেম্বর মাসে আমেরিকায় ইউনিভার্সিটি অব ইউটা এবং অন্য কতগুলো প্রতিষ্ঠান যৌথভাবে এ বিষয়ে একটি গবেষণা পত্র প্রকাশ করে। সেখানে দেখানো হয় বেশি বয়সে বাবা হওয়ার প্রভাব কী হয় – ফার্টিলিটির ওপর প্রভাব কী হয় অথবা গর্ভধারণের ক্ষেত্রে এবং জন্ম নেওয়া শিশুর স্বাস্থ্যের ওপর এর প্রভাব কিীভাবে পড়ে।,ছবির উৎস, Getty Images,আল পাচিনো এবং রবার্ট ডি নিরো,যদিও অনেক সমীক্ষায় আল পাচিনোর মত বয়সকে বিবেচনা করা হয়নি - কারণ তেমন বয়সে বাবা হওয়া ব্যতিক্রমী ঘটনা – কিন্তু এটা প্রমাণিত যে চল্লিশের এবং পঞ্চাশের কোঠার পুরুষদের বীর্যের শুক্রাণুর মান কমে যায় – সংখ্যা যেমন কমে তেমনি টিকে থাকা এবং মিউটেশনের ক্ষমতাও কমে যায়।,তার অর্থ,  পুরুষের বয়স বেশি হয়ে গেলে সঙ্গীর গর্ভধারণের সম্ভাবনা কমে যায়, এবং সেইসাথে গর্ভধারণ করলেও গর্ভপাতের ঝুঁকি অনেক বেড়ে যায়।,একাধিক গবেষণায় দেখা গেছে, বাবার বয়স অনেক বেশি হলে তার নারী সঙ্গীর গর্ভপাতের ঝুঁকি অনেক বেড়ে যায়।,তারপর রয়েছে সন্তান জন্মের পর রোগে আক্রান্ত হওয়ার ঝুঁকি। ১৯৫০ দশক থেকে গবেষণায় প্রমাণিত হয়েছে যে বেশি বয়সের পুরুষের শুক্রাণু দিয়ে সন্তান হলে  সেই সন্তানের  অ্যাকোনড্রোপ্লাসিয়া নামে জ্বিনগত রোগে আক্রান্ত হওয়ার সম্ভাবনা থাকে। আরও অনেক জটিল রোগের  ঝুঁকির কথাও পরে জানা গেছে।,“দিনে দিনে এটি পরিষ্কার হয়েছে যে নারীর ক্ষেত্রে যেমন তেমনি পুরুষের বয়সও জন্ম নেওয়া সন্তানের স্বাস্থ্যের ওপর বিরূপ প্রভাব ফেলে,” লিখেছেন ইউটা বিশ্ববিদ্যালয়ের গবেষকরা।,ছবির উৎস, Getty Images,বেশি বয়সী পুরুষের শুক্রাণু দুুর্বল হয়ে পড়ে যার বিরূপ প্রভাব পড়ে সন্তানের স্বাস্থ্যের ওপর,যেমন, স্ট্যানফোর্ড বিশ্ববিদ্যালয়ের গবেষকরা তাদের গবেষণায়  নবজাতকের ওজন কম হওয়া বা তার হঠাৎ হঠাৎ মূর্ছা যাওয়ার সাথে বাবার বয়সের যোগাযোগ খুঁজে পেয়েছেন।  তাছাড়া, বাবার বয়স বেশি হলে অল্প বয়সে শিশুর ক্যান্সার হওয়ার ঝুঁকি বাড়ে । সেইসাথে জন্মগত-ভাবে শিশুর হৃদপিণ্ডে অনেক ত্রুটি দেখা   দিতে পারে।,তবে এটা মনে রাখা দরকার যে অন্য সব গবেষণার মতই স্বাস্থ্য সমস্যা এবং তার সম্ভাব্য কারণ নিয়ে যেসব গবেষণা হয় সেগুলো সবসময় সুনির্দিষ্টভাবে কিছু বলেনা। বাব-মায়ের বয়স ছাড়াও অন্যান্য কারণও থাকতে পারে – যেমন, বাবা-মা কেমন জীবনযাপন করে বা পরিবেশগত দূষণ।,কিন্তু গবেষকরা মোটামুটি নিশ্চিত যে পুরুষের বয়স বাড়ার সাথে সাথে যেসব কোষ দিয়ে তার শুক্রাণু তৈরি হয় সেগুলোর ডিএনএ দুর্বল হতে থাকে, এবং সেই দুর্বল শুক্রাণু পরবর্তী প্রজন্মের ওপর প্রভাব ফেলে।,এসব গবেষণা থেকে প্রাপ্ত ফলাফল এখন বন্ধ্যত্বের চিকিৎসায় কাজে লাগছে। একসময় বাচ্চা না হলে মনে করা হতো নারীর কারণেই তা হচ্ছেনা। নারীর বন্ধ্যাত্ব নিয়েই বেশি গবেষণা হয়েছে। কিন্তু এটা এখন ধীর ধীরে পরিষ্কার হচ্ছে যে পুরুষও বন্ধ্যত্বের শিকার হয়। বিশেষ করে পুরুষের বয়স এখানে গুরুত্বপূর্ণ ফ্যাক্টর।,আল পাচিনো বা রবার্ট ডি নিরোর মতো আশি বা নব্বইয়ের কোঠায় বাবা হওয়ার ঘটনা এখনও বিরল। কিন্তু অল্প যুবক বয়সী বাবাদের সংখ্যা কমছে। ১৯৭০ দশক থেকে আমেরিকাতে ৩০ বছরের কম বয়সী বাবাদের সংখ্যা ২৭ শতাংশ কমেছে। অন্যদিকে ৪৫ থেকে ৪৯ বছর বছর বয়সে বাবা হওয়ার সংখ্যা ৫২ শতাংশ বেড়েছে।,এই প্রবণতা চলতে থাকলে শুধু সামাজিক দৃষ্টিভঙ্গি নয়, চিকিৎসা বিজ্ঞানকে তার সাথে খাপ খাইয়ে নিতে হবে।"
রোগীদের গোপনীয়তা রক্ষায় বাংলাদেশে কী ব্যবস্থা আছে?,"ছবির উৎস, Getty Images,বাংলাদেশে একজন রোগীর সামনেই আরেকজন রোগীকে চিকিৎসা দেয়া অনেকটা নিয়মিত ঘটনায় পরিণত হয়েছে (ফাইল ফটো),পেটের সমস্যা নিয়ে ধানমণ্ডির  একটি হাসপাতালে চিকিৎসকের কাছে গিয়েছিলেন শাহানা পারভিন। চেম্বার থেকে বের হওয়ার সাথে সাথে কয়েকজন মেডিকেল রিপ্রেজেন্টেটিভ তাকে ঘিরে ধরে প্রেসক্রিপশন দেখতে চান। তাদের কয়েকজন ছবিও তুলে নেন।,‘’কিছু বলার আগেই তারা আমাকে ঘিরে ধরে প্রেসক্রিপশনের ছবি তুলে নিলো। সেখানে আমার সব সমস্যার বিবরণ, টেস্ট, ওষুধ লেখা আছে। আমার ব্যক্তিগত সমস্যার বিবরণ কয়েকজন অচেনা ব্যক্তির মোবাইলে চলে গেল,’’ তিনি বলেন।,প্রতিদিন তার মতো এরকম অভিজ্ঞতার শিকার হচ্ছে বাংলাদেশের অসংখ্য মানুষ। শারীরিক অসুস্থতা, পরীক্ষা-নিরীক্ষা বা চিকিৎসকের পরামর্শ- কোনটির কোনরকম গোপনীয়তা রক্ষা করা হয় না।,মিরপুরের বাসিন্দা মিরাজ চৌধুরীর অভিজ্ঞতা আরও তিক্ত। তিনি শারীরিক একটি সমস্যা নিয়ে চিকিৎসকের চেম্বারে ঢুকে দেখেন, তার আগেই আরও দুজনকে সেখানে বসিয়ে রাখা হয়েছে। চিকিৎসকের সঙ্গে তাদের আলাপ, শারীরিক পরীক্ষা সবকিছুই তার চোখের সামনে ঘটে।,এরপর তার পালা যখন আসে, ততক্ষণে সেই চেম্বারের ভেতর আরও দুজন রোগীকে নিয়ে আসা হয়েছে।,মিরাজ চৌধুরী বলছিলেন, ‘’ডাক্তারকে আমার সমস্যার কথা ঠিকমতো বলতে পারিনি। আমার খুবই অস্বস্তি লাগছিল। এই চিকিৎসকের চেম্বারে এটাই নাকি নিয়ম।‘’,ঢাকার সেন্ট্রাল হাসপাতালে ভুল তথ্য দিয়ে রোগী ভর্তি করার পর সদ্যোজাত শিশু এবং মায়ের মৃত্যুর পর এসব বিষয় আবার আলোচনায় উঠে এসেছে।,গত সপ্তাহে ঢাকার সেন্ট্রাল হাসপাতালে ভুল তথ্য দিয়ে একজন প্রসূতি রোগীকে ভর্তি করা হয়। পরবর্তীতে চিকিৎসাধীন অবস্থায় সন্তান এবং মা- দুজনেরই মৃত্যু হয়।,ছবির উৎস, Getty Images,মেডিকেল এথিকস অনুযায়ী রোগীর গোপনীয়তা রক্ষার দায়িত্ব রয়েছে চিকিৎসকদের,নিহত মাহবুবা রহমানের স্বামী এই ঘটনায় যে মামলা দায়ের করেছেন, সেখানে হাসপাতাল কর্তৃপক্ষের ‘গাফিলতি’র কারণে তার সন্তানের মৃত্যুর অভিযোগ আনা হয়েছে।,যে চিকিৎসকের অধীনে তাকে ভর্তি করা হয়েছিল, অভিযোগ রয়েছে যে, রোগীদের গোপনীয়তার বিষয়ে গুরুত্ব না নিয়েই তিনি সামাজিক মাধ্যমে তাদের চিকিৎসার নানা তথ্য তুলে ধরতেন। এরকম বেশ কিছু লাইভ ভিডিও ফেসবুকে ভাইরাল হয়েছে।,গত সাতই জুন আপলোড করা একটি ভিডিওতে দেখা যায়, তিনি কয়েকজন নারীকে দেখিয়ে বলছেন, তাদের অস্ত্রোপচার ছাড়াই সন্তান হয়েছে। সেখানে দেখা যাচ্ছে, কোন রোগীর কি ধরনের চিকিৎসা করে তিনি সফল হয়েছে, সেসব ভিডিওতে তুলে ধরা হচ্ছে।,বাংলাদেশে গত কয়েক বছর ধরেই সামাজিক মাধ্যম ব্যবহার করে চিকিৎসকদের এ ধরনের প্রচার-প্রচারণার প্রবণতা দেখা যাচ্ছে। সেখানে রোগীদের রোগের বর্ণনা, চিকিৎসার সফলতার নানা তথ্য তুলে ধরা হয়।,কিন্তু অভিযোগ রয়েছে, সেসব ভিডিওতে রোগীদের গোপনীয়তার বিষয়টি একেবারেই গুরুত্ব দেয়া হয় না। চিকিৎসকের বিরাগভাজন হওয়ার ভয়ে রোগীরাও এ নিয়ে আপত্তি করেন না।,বিশ্বের অনেক দেশে থাকলেও রোগীদের গোপনীয়তা সুরক্ষায় বাংলাদেশে নির্দিষ্ট কোন আইন নেই।  কোন চিকিৎসক বা ব্যক্তি যদি কোন রোগীর গোপনীয়তা ভঙ্গ করে, তাহলে তার দণ্ড বা সাজার কোন সুযোগ নেই।,তবে ‘এথিকস’ লঙ্ঘন বিবেচনায় চিকিৎসকের বিরুদ্ধে লাইসেন্স বাতিলের মতো ব্যবস্থা নিতে পারে বাংলাদেশ মেডিকেল ও ডেন্টাল কাউন্সিল (বিএমডিসি) -  যারা বাংলাদেশের চিকিৎসকদের লাইসেন্স দিয়ে থাকে। কোন চিকিৎসকের বিরুদ্ধে অভিযোগ উঠলে এই প্রতিষ্ঠানটি ব্যবস্থা নিয়ে থাকে।,এখানকার ডিসিপ্লিনারি কমিটির চেয়ারম্যান অধ্যাপক এহতেশামুল হক চৌধুরী বলছেন, ‘এথিকস’ অনুযায়ী রোগীর গোপনীয়তা সুরক্ষার দায়িত্ব চিকিৎসকের, তিনি সেই শপথ নিয়ে থাকেন। সেটার লঙ্ঘন হলে রোগী অভিযোগ করতে পারেন। কিন্তু এ ধরনের অভিযোগ কখনো তারা পাননি।,‘’এটা অবশ্যই বেআইনি কাজ, এটা আনএথিক্যাল। অনলাইন মিডিয়ায় আপনার প্রচারের উদ্দেশ্যে যে বিষয়গুলো ইদানীং তুলে ধরা হয় বলে লক্ষ্য করা যাচ্ছে, এটা অবশ্যই আনএথিক্যাল। রোগীদের গোপনীয়তা রক্ষা করা এথিকসের মধ্যেই পড়ে, কোনভাবেই এটার ব্যত্যয় হওয়ার সুযোগ নেই। এথিকসের বাইরে কেউ কাজ করে থাকলে সেটা তো শাস্তিযোগ্য অপরাধ,’’ তিনি বলেন।,বিএমডিসির কোড অব মেডিকেল এথিকসে লেখা রয়েছে, ‘’আমি রোগীদের স্বাতন্ত্র্য এবং মর্যাদাকে সম্মান রক্ষা করবো’’ এবং ‘’রোগীর মৃত্যু হলেও তার গোপন তথ্য কোনরকম প্রকাশ করবো না।’’,কিন্তু বাংলাদেশে রোগীর জীবিত থাকা অবস্থাতেই সমস্যা নিয়ে এমনকি লাইভ ভিডিও বা ফেসবুক স্ট্যাটাস দিতে দেখা যায় চিকিৎসকদের।,ছবির উৎস, Getty Images,বাংলাদেশের রোগীদের অনেকেই নিজেদের গোপনীয়তা রক্ষার ব্যাপারে সচেতন নয় বলে অভিযোগ রয়েছে,এ ধরনের অভিযোগে কখনো কোন চিকিৎসকের বিরুদ্ধে ব্যবস্থা নেয়া হয়েছে, এমনটা শোনা যায়নি বলে তাকে জানানো হলে তিনি বলেন, ‘’প্রথম কথা হল, কোন রোগী যদি সংক্ষুব্ধ হন যে, আমার অনুমতি ছাড়া প্রাইভেসি লঙ্ঘন হয়েছে, তিনি অভিযোগ করবেন। কিন্তু অভিযোগ ছাড়া তো আমরা কিছু করতে পারি না। এ ধরনের অভিযোগ আমরা কখনো পাইনি।,তিনি জানান, এরকম অভিযোগ এলে বিএমডিসির আইন অনুযায়ী ওই চিকিৎসকের বিরুদ্ধে ব্যবস্থা নেয়া হতে পারে। তার রেজিস্ট্রেশন সনদ সাময়িক বা স্থায়ীভাবে বাতিল হতে পারে, তাকে সতর্ক করে দেয়া হতে পারে। অভিযোগের গুরুত্বেরও ওপর নির্ভর করে শাস্তি নির্ভর করবে।,কিন্তু যেভাবে গণহারে সামাজিক মাধ্যমে এরকম প্রচারণা চলছে, হাসপাতালে গেলেই রোগীদের নথিপত্র প্রকাশ্যে পাওয়া যাচ্ছে, সেক্ষেত্রে বিএমডিসি নিজে থেকেই কেন সেগুলো বন্ধ করতে ব্যবস্থা নেয় না, জানতে চাইলে তিনি বলেন, ‘’রোগী যদি ক্লেইম না করে, আপনি যদি অভিযোগ না করেন যে, আপনারা প্রাইভেসি লঙ্ঘন হয়েছে, তাহলে আমরা কীভাবে কী করবো। কাউকে অভিযোগ করতে হবে।‘’,রোগীদের গোপনীয়তা শুধুমাত্র চিকিৎসকদের দ্বারাই নয়, হাসপাতালের কর্মী, ওষুধ কোম্পানির প্রতিনিধিদের মাধ্যমেই লঙ্ঘিত হচ্ছে।,স্বাস্থ্য অধিদপ্তরের অতিরিক্ত মহাপরিচালক ডা. আহমেদুল কবির বিবিসি বাংলাকে বলেন, ‘’প্রাইভেসির বিষয়গুলো অবশ্যই খুব গুরুত্বপূর্ণ, চিকিৎসককে সেটা রক্ষা করতে হবে। এটা তার মেডিকেল এথিকস এবং শপথের মধ্যেই পড়ে। নতুন করে এটা আইনের কিছু নেই, তাকেই এটা রক্ষা করতে হবে।‘’,নিজেদের চিকিৎসা সংক্রান্ত তথ্যের গোপনীয়তা রক্ষার বিষয়ে রোগী এবং তাদের স্বজনদের সচেতন হওয়ার জন্য তিনি পরামর্শ দিচ্ছেন।,‘’সমস্যা হল, অনেক রেগুলেশন আছে, কিন্তু সব তো মানা হচ্ছে না। সুশাসনের অভাব ডাক্তারদের মধ্যেও আছে। আসলে আইন করে বা পুলিশ দিয়ে ধরিয়ে সব কিছু হবে না। এখানে সচেতনতাবোধ লাগবে।"",""এর পেছনে আসলে অনেকগুলো সমস্যা আছে। গোড়ার সমস্যাগুলোকে আসলে শনাক্ত করতে হবে। পুরো বিষয়গুলো নিয়ে একটা রিফর্মের বিষয়ে আমরা চিন্তা করছি যে, কীভাবে এসব সমস্যাকে অ্যাড্রেস করা যায়,’’ তিনি বলছেন।,ইউরোপে সব নাগরিকদের গোপনীয়তা রক্ষায় জেনারেল ডাটা প্রোটেকশন রেগুলেশন বা জিডিপিআর আইন রয়েছে।,২০১৮ সাল থেকে কার্যকর ওই আইনে মানুষের গোপনীয়তা রক্ষাকে একটি মৌলিক অধিকার হিসাবে স্বীকৃতি দেয়া হয়েছে। আইনি প্রয়োজন ছাড়া কারও ব্যক্তিগত কোন তথ্য সংগ্রহ বা সংরক্ষণ করা যাবে না। এমনটি স্বাস্থ্য সেবা দেয়া প্রতিষ্ঠানগুলোকেই এই নিয়ম মেনে চলতে হবে।,জার্মানিতে রয়েছে পেশেন্ট ডাটা প্রোটেকশন অ্যাক্ট বা পিডিপিএ। কয়েক বছর ধরে পরীক্ষামূলক থাকার পর ২০২০ সালে এই আইনটি গ্রহণ করেছে জার্মানি।,সেখানে বলা হয়েছে, নিজেদের স্বাস্থ্য সম্পর্কিত সকল তথ্য ওই রোগীর তত্ত্বাবধানে থাকবে। চিকিৎসকরা যে ব্যবস্থাপত্র দেবেন, সেগুলো কাগজের পরিবর্তে অ্যাপের মাধ্যমে রোগী ডাউনলোড করে পছন্দের ফার্মেসি থেকে ওষুধ কিনতে পারবেন।  রোগীরা চাইলে এনক্রিপটেড বা সাংকেতিক ভাষায় তাদের চিকিৎসা তথ্য গবেষণা কাজে ব্যবহারের জন্য অনুমতি দিতে পারবেন।,রোগীদের সুরক্ষায় সবচেয়ে পুরনো আইন যুক্তরাষ্ট্রের হেলথ কেয়ার ইনস্যুরেন্স পোর্টাবিলিটি অ্যান্ড একাউন্টিবিলিটি অ্যাক্ট বা হিপা। প্রায় বিশ বছর আগে চালু করা ওই আইনে ২০১৩ সালে এবং ২০২০ সালে কিছু পরিবর্তন আনা হয়। এই আইনে রোগীদের যাবতীয় তথ্যের গোপনীয়তা রক্ষার অধিকার দেয়া হয়েছে। ইনস্যুরেন্স বা হাসপাতাল এসব তথ্যের প্রবেশাধিকার চাইলে রোগীদের অনুমতি নিতে হবে।,ইউরোপের জিডিপিআর আইনের অনুকরণে লেই জেরাল ডে প্রোটেকাও ডে ডাদোস বা এলজিপিডি নামের একটি আইন তিন বছর আগে থেকে কার্যকর করেছে ব্রাজিল। কোন ব্যক্তির স্বাস্থ্য, যৌনতা, আঙ্গুলের ছাপ বা জেনেটিক তথ্যের সুরক্ষা দেয়া হয়েছে ওই আইনে।,থাইল্যান্ড ও দক্ষিণ কোরিয়ায় ব্যক্তিগত তথ্য সুরক্ষায় যে আইন হয়েছে, সেখানে চিকিৎসা সংক্রান্ত তথ্যের গোপনীয়তা রক্ষার কথাও বলা হয়েছে।,জরিপ, গবেষণা বা বিভিন্ন ধরনের সেবা দেয়ার সময় মানুষের যেসব ব্যক্তিগত তথ্য সংগ্রহ করা হয়ে থাকে, সেসব তথ্য বা উপাত্তের সুরক্ষা দিতে উপাত্ত সুরক্ষা আইন নামে নতুন একটি আইন করার প্রস্তাব করা হলেও সেখানে স্বাস্থ্য বা চিকিৎসা সংক্রান্ত তথ্যের গোপনীয়তা সুরক্ষার বিষয়ে আলাদাভাবে কিছু বলা হয়নি।"
'ডিপ ফেক' পর্নের শিকার  মেয়েদের জীবন কীভাবে ভেঙে খানখান হচ্ছে,"ছবির উৎস, My Blonde GF,হেলেন মর্ট ঘটনাচক্রে আবিষ্কার করেন যে তার কিছু ছবি ব্যবহার করে ডিপ ফেক পর্ন ছবি বানানো হয়েছে।,ডিপ ফেক পর্ন হচ্ছে এমন এক ধরনের পর্নোগ্রাফিক ভিডিও যাতে ডিজিটাল প্রযুক্তি ব্যবহার করে একজন নারীর দেহের সাথে আরেকজন নারীর মুখ যোগ করে দেয়া হয়। এর শিকার হয়েছেন যে নারীরা তাদের নিয়ে 'মাই ব্লন্ড জিএফ' নামে একটি প্রামাণ্যচিত্র তৈরি করেছেন রোজি মরিস। ছবিটিতে এই নারীরা বর্ণনা করেছেন, এই ডিপ ফেক পর্ন কীভাবে তাদের জীবনকে বিপর্যস্ত করে দিয়েছে।,হেলেন মর্ট একজন লেখিকা।  রোজি মরিসের তৈরি প্রামাণ্যচিত্র ""মাই ব্লন্ড জিএফ"" ছবিতে তিনি একজন মূল চরিত্র।,একদিন তিনি ঘটনাচক্রে আবিষ্কার করেন যে একটি পর্ন ওয়েবসাইটে  তার 'ডিপ ফেক' ছবি বের হয়েছে।,ডিপ ফেক বা ভুয়া পর্ন হচ্ছে এমন এক ধরনের পর্নোগ্রফিক ছবি বা ভিডিও -  যাতে ডিজিটাল প্রযুক্তি ব্যবহার করে একজন নারীর দেহের সাথে আরেকজন নারীর মুখ যোগ করে দেয়া হয়।,হেলেনের ধারণা, তার একটি পুরোনো ফেসবুক অ্যাকাউন্ট থেকে তার ছবি ব্যবহার করা হয়েছে। এ ছাড়া আরো ব্যবহৃত হয়েছে পাবলিক ডোমেইনে থাকা তার বেশ কিছু ছবি - যা পেশাদারদের তোলা।,তার বয়স যখন ১৯ থেকে ৩২ - সেই সময়কালের অনেকগুলো ছবি এই ডকুমেন্টারিতে দেখাচ্ছিলেন তিনি।  এতে দেখা যায়,  বিয়ে এবং অন্যান্য পারিবারিক অনুষ্ঠানে তার হাসিমুখের ছবি। আর কিছু ছবি আছে যা তিনি গর্ভবতী থাকার সময় তোলা।,এগুলোই হচ্ছে সেই ছবি যেগুলো ডিজিটাল সম্পাদনার মাধ্যমে জুড়ে দেয়া হয়েছে অন্য কিছু নারীর ছবির সাথে।,সেই ছবিগুলো অত্যন্ত খোলামেলা এবং সহিংস যৌন ছবি।,""আমার নিজের চোখে এ ছবিগুলো দেখা দরকার ছিল"" - প্রামাণ্যচিত্রে সোজা ক্যামেরার দিকে তাকিয়ে বলছেন হেলেন।,দর্শকদের জন্য এটি একটি  অস্বস্তিকর কথোপকথনের দৃশ্য।,""ছবিতে দেখা যায় একজন নারী, তিনি বিছানার কিনারায় বসে আছেন। তার মুখমন্ডলটি আমার, কিন্তু মুখ আমার নয়। তিনি একটি যৌন কাজ করছেন....।"",তিনি বলছেন, মহিলাটির মুখের সাথে বাকি দেহের রঙের গরমিল থেকে বোঝা যায় যে এটাতে একজনের দেহে আরেকজনের মুখ জুড়ে দেয়া হয়েছে।,""এই মহিলাটির গায়ের চামড়ার রং আমার চেয়ে অনেক বেশি রোদে পোড়া, তবে আমার গায়ে যে উল্কি তার গায়ের উল্কিও হুবহু এক।"",""মহিলাটি কিছু একটা টেক্সটের দিকে তাকাচ্ছেন, - এটা হচ্ছে ছবিতে যাকে দেখা যাচ্ছে তাকে অপমান করার আমন্ত্রণ, এবং সেই ব্যক্তিটি হচ্ছি আমি। "",ওই টেক্সট বার্তায় হেলেনকে বর্ণনা করা হচ্ছে ""মাই ব্লনড্ জিএফ"" - যার অর্থ ""আমার সোনালি চুলের প্রেমিকা।"",রোজি মরিস এ কথাটি থেকেই তার প্রামাণ্যচিত্রের নাম দিয়েছেন।,হেলেন মর্ট বলছেন, ছবিগুলোর কথা তিনি কিছুতেই ভুলতে পারছেন না।,রোজি মরিস তার ছবিতে এটা তুলে ধরতে চেয়েছেন যে এই ডিপফেক ছবিগুলো হেলেনের মনে কত গুরুতর প্রতিক্রিয়া সৃষ্টি করেছে - যার মধ্যে আছে দুঃস্বপ্ন ও সন্দেহবাতিকগ্রস্ত হয়ে পড়া।,হেলেন বলছেন, তার প্রায়ই মনে হয় যে রাস্তার লোকজন বোধহয় তার এই গোপন ঘটনার কথা জেনে গেছে।,""মনে হয়, রাস্তার লোকজন বুঝি ওই ছবিগুলোর কথা জেনে গেছে, তারা আমার এই ভয়াবহ গোপন ঘটনাটি জেনে গেছে। হঠাৎ করেই ওই ঘটনাটি আমার জীবনের এক ভয়াবহ গোপন ঘটনা বলে মনে হতো লাগলো।"",তবে এ নিয়ে  হেলেন যে এই প্রথম কথা বললেন - তা নয়।,তা ছাড়া ডিপ ফেক পর্ন নিয়ে এর মধ্যে আরো কিছু প্রামাণ্যচিত্র তৈরি হয়েছে।,কিন্তু মরিসের ছবিটি কী কারণে আলাদা?,""আমার ছবিটিতে - এর জন্য দায়ী ব্যক্তিটির ব্যাপারে কোন মনোযোগ দেয়া হয়নি। যে লোকটি এ কাজ করেছে, তার মাথায় কী কাজ করেছিল সেদিকে আমার  কোন আগ্রহই ছিল না"" - বলছেন পরিচালক রোজি মরিস ।,""আমার প্রধান লক্ষ্য ছিল - আমি চেয়েছিলাম যেন আপনি এ গল্পের প্রতিটি পর্বে হেলেনের পাশে থাকেন।"",তিনি বলছেন, হেলেনের সাথে দেখা হবার পরই তিনি উপলব্ধি করেন যে একজনের সাথে কোন বাস্তব যোগাযোগ না থাকলেও তার ওপর যৌন নিগ্রহ চালানো সম্ভব।,""এটাই আমাকে এ ছবি করতে উজ্জীবিত করেছে এবং এটাই আমাকে  সবচেয়ে বেশি হতবাক করেছে।"",ছবির উৎস, Getty Images,ইন্টারনেটের মাধ্যমে ছড়িয়ে পড়ছে ডিপ ফেক বা  ভুয়া পর্ন,ডিপফেক ছবির শিকার হওয়া কারো যে 'ট্রমা' বা  মানসিক আঘাতের অভিজ্ঞতা হয় তা খুবই বাস্তব।,ইমেজ-ভিত্তিক যৌন অত্যাচারের বিষয়ে একজন বিশেষজ্ঞ ডারাম বিশ্ববিদ্যালয়ের অধ্যাপক ক্লেয়ার ম্যাকগ্লিন।  তিনি বিবিসিকে বলছেন, এর প্রভাব জীবনকে বিপর্যস্ত এবং ভেঙে টুকরো টুকরো করে দেয়।,""অনেক ভিক্টিমের  একারণে সামাজিক বিভাজন ঘটে যায়।  তাদের জীবন ওই ঘটনার 'আগে' ও 'পরে' - এই দুই ভাগে বিভক্ত হয়ে যায়। জীবনের প্রতিটি ক্ষেত্রে - পেশাগত, ব্যক্তিগত, অর্থনৈতিক, স্বাস্থ্যগত বা সার্বিকভাবে ভালো থাকা-না-থাকা - সবকিছুর ওপর বিরূপ প্রভাব ফেলে।"",ছবিতে হেলেন বলেন, ""আমার মনে হতো যেন ওই ছবিগুলো আসল , যারা তাদের নিজের ছবিকে ওই ধরনের পরিবর্তন করা অবস্থায় দেখেনি - তাদেরকে এটা বোঝানো খুব কঠিন।"",""তারা সরাসরি আমাকে কিছু করেনি, কিন্তু এইসব ছবিগুলোকে আমার মাথায় গেঁথে দিয়েছে। আমি ওগুলোকে আর আমার 'না-দেখা' বানাতে পারছি না।"",""এমনকি যে ছবিতে কোন পরিবর্তন করা হয়নি - সেটার দিকেও আমি আর আগের মত করে তাকাতে পারছিনা।"",মরিস বলছেন, হেলেন ওই ছবিগুলো দিয়ে যেন ""সংক্রমিত"" হয়ে গেছেন।,""একটা ছবিকে সেই ছবি তোলার মুহূর্তটির স্মৃতি থেকে আলাদা করা যায় না। সবচেয়ে গুরুতর ব্যাপার হলো, হেলেনের ক্ষেত্রে সেই স্মৃতিগুলো বদলে দেয়া হয়েছে।  ছবিগুলোতে কতগুলো মিথ্যে স্মৃতি বসিয়ে দিয়ে সেই মিথ্যেগুলোকে তার মনে বসিয়ে দেয়া হয়েছে। এর ফলে তার যে মানসিক আঘাত - তা আসলেই পরিমাপ করা যায় না।"",""এটা হচ্ছে মানসিকভাবে আক্রমণের শিকার হবার মতো একটা অভিজ্ঞতা।"",প্রফেসর ক্লেয়ার ম্যাকগ্লিন,কেন্ট ল' স্কুলের অধ্যাপক এরিকা র‍্যাকলি বিবিসিকে বলছেন, কয়েক বছর আগে তিনি এবং তার কিছু সহকর্মী এরকম ""ইমেজ-ভিত্তিক যৌন অত্যাচারের"" শিকার  হওয়া কয়েকজনের সাক্ষাৎকার নিয়েছিলেন।,""একজন মন্তব্য করেছিল যে মিথ্যে হলেও এটা তারই ছবি এবং সে কারণেই এটা নিগ্রহ"" - বলেন তিনি।,ডিপফেকের ওপর নজরদারি করে এমন একটি প্রতিষ্ঠান হচ্ছে সেন্সিটি এআই।  তারা বলছেন, তাদের গবেষণায় দেখা যায় ৯৬% ডিপফেক যৌন ছবিই সম্মতির ভিত্তিতে নেয়া হয়নি, এবং এর শিকারদের ৯৯%ই নারী।,অধ্যাপক ম্যাকগ্লিন বলছেন, মেয়েদের এই নিগ্রহের শিকার হবার সম্ভাবনাই বেশি , এবং এগুলো করে থাকে প্রধানত পুরুষরাই ।,""নারীর বিরুদ্ধে ঘটা অপরাধকে গুরুত্বের সাথে নেবার রেকর্ড সমাজের নেই, এবং অনলাইন অপরাধকে প্রায়ই  তুচ্ছ বা সাধারণ ব্যাপার বলে মনে করা হয়।"",হেলেন আরো বলছিলেন, এই ছবিগুলো কে তৈরি করেছে তা জানতে না পারার অকল্পনীয় দুশ্চিন্তার কথা।,""ওই ছবিগুলোর প্রতিটিতেই আমার চোখ সোজা ক্যামেরার দিকে তাকিয়ে আছে। কিন্তু যে এই ছবিগুলো তৈরি করেছে তার কোন মুখ নেই।"",পুলিশ যে এ ব্যাপারে কিছু করতে অক্ষম সেটা জেনে তিনি আরো বেশি আতংকিত হয়েছিলেন।,পুলিশ তাকে বলেছিল, তারা কিছু করতে পারবে না কারণ এখানে কোন অপরাধ সংঘটিত হয়নি। ইংল্যান্ড ও ওয়েলসের আইনে ডিপফেক ছবি তৈরি করাটা বেআইনি নয়, তবে স্কটল্যান্ডের আইনে পুলিশ এর তদন্ত করতে পারে।,তবে ব্রিটেনে একটি অনলাইন নিরাপত্তা আইনের খসড়া এখন পরীক্ষা নিরীক্ষা করা হচ্ছে - যাতে সম্মতিসূচক নয় এমন ডিপফেক ছবিক তৈরি করাকে বেআইনি করা হবে।,রোজি মরিস বলছেন, এ ছবিটি দিয়ে তিনি কিছু প্রশ্ন তুলতে চেয়েছেন এবং তিনি মনে করেন এ বিষয়টির দিকে  মনোযোগ দেয়া উচিত।"
পুরুষ যখন বাবা হন তখন তার শরীর ও মস্তিষ্কে কী ধরনের পরিবর্তন ঘটে,"মা হওয়ার সময় নারীর শরীরে অনেক পরিবর্তন ঘটে। পুরুষের শরীরেও পরিবর্তন হয় কিন্তু সেটা দেখা যায় না,নারীরা যখন মা হন তখন তাদের মধ্যে স্পষ্টতই অনেক ধরনের শারীরিক পরিবর্তন ঘটে। কিন্তু পুরুষরা যখন পিতা হন তখন তাদের দেহেও যে কিছু পরিবর্তন ঘটে সেটা কি আপনি উপলব্ধি করতে পারেন?,“একমাত্র যে শারীরিক পরিবর্তন আমি লক্ষ্য করেছি সেটা হচ্ছে আমার ওজন বেড়ে গিয়েছিল। আমার শরীর হয়ে উঠছিল একজন পিতার শরীর,” বলেন ছ’মাস বয়সী এক শিশু সন্তানের পিতা টম।,কিন্তু না, পিতা হলে যে শুধু পুরুষের ওজন কয়েক কেজি বেড়ে যায় তা নয়। এর বাইরেও আরো কিছু পরিবর্তন ঘটে।,“মা ও বাবা- তারা দুজনেই শারীরিকভাবে শিশুর পিতামাতা,” বলেন ড. আন্না মাশিন, যিনি পিতৃত্বের ওপর একটি গ্রন্থ রচনা করেছেন। বইটির নাম: ‘পিতার জীবন: একজন আধুনিক পিতা হয়ে ওঠা।’,“পিতৃত্বের বিষয়ে এই উপলব্ধি নতুন এবং অনেক গুরুত্বপূর্ণ বিষয়- অতীতে আমরা মনে করতাম যে শুধু নারীরাই শারীরিক পরিবর্তনের ভেতর দিয়ে যায়, কিন্তু আসলে সন্তানধারণ ও শিশুর জন্মদানের মতো বিষয়ে পুরুষের মধ্যেও একই ধরনের পরিবর্তন ঘটে থাকে,” বলেন তিনি।,এটা ঠিক যে একজন পুরুষ নারীদের মতো ন’মাস ধরে তার পেটে সন্তানকে বড় করে না, তিনি সন্তান প্রসবও করেন না এবং সন্তানের জন্য তার দেহে দুধও উৎপন্ন হয় না।,কিন্তু তারাও একই ধরনের পরিবর্তনের ভেতর দিয়ে অগ্রসর হয় যা বাইরে থেকে খালি চোখে দেখা যায় না।,“বড় ধরনের দুটো পরিবর্তন ঘটে। আপনি যখন প্রথমবারের মতো পিতা হবেন তখন আপনার দেহের হরমোন ও মস্তিষ্কে কিছু পরিবর্তন ঘটবে,” ড. আন্না ব্যাখ্যা করেন।,হরমোনজনিত সবচেয়ে বড় যে পরিবর্তন ঘটে সেটি হচ্ছে টেস্টোস্টেরন হরমোনের নিঃসরণ কমে যাওয়া। এটি পুরুষের সেক্স হরমোন।,“সন্তান উৎপাদনের জন্য যৌনমিলনের ক্ষেত্রে টেস্টোস্টেরন বড় ধরনের ভূমিকা পালন করে। কারণ এই হরমোন আপনাকে সঙ্গীর সঙ্গে মিলিত হওয়ার ব্যাপারে আপনাকে সক্রিয় ও উৎসাহিত করে তোলে,” বলেন আন্না।,কিন্তু আপনি যখন পিতা হয়ে যান তখন এই টেস্টোস্টেরন নিঃসরণের মাত্রা কমে গিয়ে পিতা হিসেবে নতুন ভূমিকা পালনের জন্য আপনার দেহকে প্রস্তুত করে তোলে।,“যেসব পুরুষের দেহে টেস্টোস্টেরন হরমোনের মাত্রা কম থাকে তারা তাদের সন্তানের প্রতি অনেক বেশি স্পর্শকাতর ও সহানুভূতিশীল হয়। এর ফলে তারা তাদের সন্তানদের যত্ন নেওয়ার ব্যাপারে অনুপ্রাণিত হয়।”,“একজন শিশু যখন কাঁদতে শুরু করে, যেসব পুরুষের শরীরে উচ্চমাত্রা টেস্টোস্টেরন হরমোন নিঃসৃত হয় তারা এতে বিরক্ত হয়, কিন্তু যাদের দেহে টেস্টোস্টেরণ কম থাকে তারা সন্তানের কান্নায় উদ্বিগ্ন হয়ে পড়ে।”,মার্ক ও তার সন্তান আলবার্ট,মার্ক নামের একজন পিতা, যিনি সম্প্রতি প্রথমবারের মতো পিতা হয়েছেন, তিনি বলেন, “পিতা হওয়ার আগে আমার এক ছোট্ট ভাতিজা কাঁদতে শুরু করলে আমি ভাবতাম কেউ এসে ওকে সামলাতে পারবে কি না। কিন্তু যেই মূহুর্তে আমি নিজে পিতা হয়ে গেলাম, আমার সন্তান কাঁদতে থাকলে তাকে সামলানোর জন্য আমি নিজে কিছু করতে উদ্যোগী হয়ে উঠলাম।”,টেস্টোস্টেরনের মাত্রা কমে যাওয়ার কারণে পিতারা অনেক বেশি ধৈর্যশীল হয়ে ওঠে, যা একটি শিশুর জন্য বেশ সহায়ক।,“আমি এখন আর হতাশ হই না। সেদিন আমি গাড়িতে ছিলাম। আরেকজন একটা কাজ করছিল কিন্তু সেই কাজটা করতে তার অনেক সময় লাগছিল। কিন্তু আমি বেশ শান্ত ছিলম, ভেবেছিলাম ‘যাই হোক’। এধরনের বিষয় আমরা কাছে এখন আর খুব বড় কোনো বিষয় নয়,” বলেন মার্ক।,টেস্টোস্টেরনের নিঃসরণ কমে যাওয়ার ফলে পিতার সঙ্গে তার সন্তানের সম্পর্কের ওপরেও এর একটা বড় ধরনের প্রভাব পড়ে।,“টেস্টোস্টেরনের মাত্রা বেশি হলে সেটা অক্সিটোসিন এবং ডোপামিনের ইতিবাচক প্রভাবকে আটকে দেয়,” বলেন আন্না।,শিশু সন্তানের সঙ্গে সম্পর্ক তৈরির ক্ষেত্রে এই দুটো রাসায়নিক পদার্থ পালন করে গুরুত্বপূর্ণ ভূমিকা।,আপনি যখন শিশু সন্তানকে জড়িয়ে ধরেন এবং তাদের সঙ্গে মেলামেশা করেন অথবা কথাবার্তা বলেন তখন এই অক্সিটোসিন এবং ডোপামিন উৎপন্ন হয় যা আপনাকে চাঙ্গা করে তোলে।,“আপনি যখন সবেমাত্র পিতা হন, তখন আপনার দেহে টেস্টোস্টেরনের মাত্রা কম থাকে। ফলে অক্সিটোসিন এবং ডোপামিনের প্রভাব খুব বেশি হয়। ফলে শিশু সন্তানের সঙ্গে কথা বলা এবং তাদের সঙ্গে খেলা করা আপনার জন্য অনেক বেশি আনন্দদায়ক হয়ে ওঠে।”,টমের নিয়মিতই এই অভিজ্ঞতা হচ্ছে: “যখন সে (শিশু সন্তান) হাসে তখন আসলেই এর চেয়ে ভাল অনুভূতি আর কিছু হয় না,” বলেন তিনি।,পরিবর্তনের এই সবটাই এরকম সুখকর নয়, সতর্ক করে দিয়েছেন আন্না। তিনি বলেন, “টেস্টোস্টেরন হরমোন পুরুষকে চাঙ্গা রাখে। এটি তাদের মানসিক অবস্থাকে খারাপ হতে দেয় না।”,“কিন্তু যখন এই হরমোন কমে যায়, এবং তার সঙ্গে ব্যক্তিগত ও কর্মজীবনের আরো কিছু ঝামেলা এসে যুক্ত হয়, এবং স্ত্রী বা সঙ্গী প্রসব-পরবর্তী বিষণ্ণতায় ভোগেন, তখন পুরুষের মধ্যেও এই একই ধরনের বিষণ্ণতা দেখা দিতে পারে,” বলেন তিনি।,আন্না বলছেন, শরীরের হরমোন এবং তাদের প্রভাব সম্পর্কে জানা থাকলে সেটা আমাকে মানসিকভাবে সুস্থ থাকার ব্যাপারে আরো বেশি সচেতন হতে সাহায্য করতে পারে।,পিতার মধ্যেওমায়ের মতোই কিছু সহজাত প্রবৃত্তি রয়েছে যে বিষয়ে তিনি সচেতন নন,“একজন নারী হিসেবে আপনি ভাবতে পারেন: ‘আমি জানি যে আমার হরমোনের কারণেই এমনটা হচ্ছে, আমি যে এরকম খারাপ অনুভব করছি তার একটা কারণ আমার হরমোন, তখন এসব আপনাকে সাহায্য করতে পারে। আবার পুরুষরা যদি এটা জানেন যে হরমোনজনিত পরিবর্তন তাকে কখনও কখনও কিভাবে নাজুক ও অসহায় করে তুলতে পারে, তাহলে তারাও তাদের মানসিক স্বাস্থ্যের দিকে খেয়াল রাখতে পারবেন,” বলেন তিনি।,শিশু সন্তানের সঙ্গে খেলা করা ও তাকে জড়িয়ে ধরার কারণে পিতার দেহে যে ডোপামিন ও অক্সিটোসিনের নিঃসৃত হয় তার ফলে তাদের দেহে যে ধরনের পরিবর্তন ঘটে তাতে শিশু ও পিতা দুজনেই লাভবান হয়।,পিতার মতো এই একই রাসায়নিকের নিঃসরণ ঘটে শিশুদের শরীরেও।,ফলে তারা দুজনেই একেবারে শুরু থেকে স্পর্শ, জড়িয়ে ধরা এবং মাসাজ ইত্যাদির মাধ্যমে সম্পর্ক গড়ে তোলার কাজটা শুরু করতে পারেন।,সন্তান বড় হওয়ার সময় তাদের দেহে সবচেয়ে বেশি অক্সিটোসিন নিঃসৃত হয়, ফলে পিতার সঙ্গে তাদের সম্পর্ক তখন আরো বেশি ঘনিষ্ঠ হয়ে ওঠে।,“কোনো পিতা যদি আমাকে জিজ্ঞেস করেন যে ‘আমার সন্তানের সঙ্গে সম্পর্ক ঘনিষ্ঠ করতে হলে আমাকে কী করতে হবে?’, আমি তাকে বলবো ‘তাদের সঙ্গে খেলা করুন,” বলেন আন্না।,“দারুণ ব্যাপার হচ্ছে শিশু ও পিতার মধ্যে এই পরিবর্তন ঘটছে যা দুজনের সঙ্গেই জড়িত এবং দু’জনের ওপরেই তার প্রভাব পড়ছে। যখন তারা একসঙ্গে খেলা করে তখনই তাদের মধ্যে সবচেয়ে বেশি অক্সিটোসিন নিঃসৃত হয়।”,আন্না বলছেন, শিশুর বিকাশের জন্য তার সঙ্গে পিতার শারীরিকভাবে খেলাধুলা করা অত্যন্ত গুরুত্বপূর্ণ।,“এর ফলে যে আপনার সন্তানের দেহে প্রচুর পরিমাণে অক্সিটোসিনের নিঃসরণ ঘটবে শুধু তাই নয়, এর ফলে তারা বিভিন্ন ধরনের ঝুঁকি ও চ্যালেঞ্জ মোকাবেলার করার উপায়ও শিখতে পারবে। তারা বুঝতে পারবে পড়ে গেলে কিভাবে উঠে দাঁড়াতে হয় এবং একবার ব্যর্থ হলে সেটা কাটিয়ে ওঠে কিভাবে সামনের দিকে অগ্রসর হতে হয় সেটাও তারা শিখতে পারবে।”,“এবং যেসব শিশু এধরনের খেলায় অংশ নেয়, তারা শারীরিক ও মানসিকভাবে অনেক বেশি অদম্য ও অপরাজেয় হয়ে ওঠে, যে কোনো খারাপ অবস্থা থেকে ঘুরে দাঁড়াতে পারে। বয়স বাড়ার সাথে সাথে তাদের মানসিক স্বাস্থ্যও ভালো থাকে,” বলেন তিনি।,ছবির উৎস, Getty Images,পিতা হলে শরীরের পাশাপাশি মস্তিষ্কেও কিছু পরিবর্তন ঘটে,এজন্য আন্না বলছেন, শিশুর সঙ্গী হিসেবে পিতার ভূমিকা বেশ গুরুত্বপূর্ণ।,“অতীতে পিতাদের ‘ফান প্যারেন্ট’ হিসেবে দেখা হতো যারা শিশুদের চকলেটসহ নানা জিনিস উপহার দিতেন। কিন্তু শিশুদের বিকাশের জন্য তাদের সঙ্গে খেলাধুলা করা সত্যিই গুরুত্বপূর্ণ।”,আপনি যখন একজন পিতা হবেন তখন হরমোনের মাত্রায় পরিবর্তনের পাশাপাশি আপনার মস্তিষ্কেও কিছু শারীরিক পরিবর্তন ঘটে।,“শিশু সন্তানকে ভাল মতো দেখাশোনা করার জন্য আমাদের মস্তিষ্কের যে অংশের প্রয়োজন হয় সেসব জায়গায় পরিবর্তন ঘটে,” বলেন আন্না।,“একটা উদাহরণ দেওয়া যাক- আউটার ব্রেইন বা বহির্মস্তিষ্কের কিছু অংশ বেড়ে যায়। পরিকল্পনা, মনোযোগ দেওয়া এবং সমস্যার সমাধানের মতো দক্ষতার জন্য মস্তিষ্কের এই অংশের প্রয়োজন হয়। আর মস্তিষ্কের অবচেতন অংশে (আনকনশাস ব্রেইন) আমরা সেসব জায়গায় তৎপরতা দেখতে পাই যেগুলো শিশু প্রতিপালন এবং ঝুঁকি চিহ্নিত করার জন্য প্রয়োজন হয়। আপনার শিশু নিরাপদে আছে কি না সেটা জানার জন্য এগুলোর প্রয়োজন নয়।”,টম নিজেও এই পরিবর্তনটা স্পষ্ট বুঝতে পারছেন। “আপনি সবসময় উদ্বিগ্ন বোধ করছেন। আর কিছু না হলেও এই উদ্বেগ আগের চাইতে বেশি। আমি যখন সন্তানকে নিয়ে রাস্তা দিয়ে হেঁটে যাই, তখন পেছনে তাকিয়ে দেখি কোনো গাড়ি আমার দিকে চলে আসছে কি না!”,একই সাথে আপনি ঝুঁকির ব্যাপারেও অনেক বেশি সচেতন হয়ে উঠছেন। পিতারা প্রায়শই স্পর্শকাতর হয়ে ওঠেন, বিশেষ করে তার সন্তানের বিষয়ে।,“অন্যের দুঃখ কষ্টের ব্যাপারে আপনি আরো বেশি সংবেদনশীল এবং তাদের প্রতি আরো বেশি সহানুভূতিশীল হয়ে ওঠেন,” বলেন আন্না।,“আমি অনেক পিতার সঙ্গে কথা বলেছি। তারা বলবে - শিশুদের ব্যাপারে যেসব খবর দেখানো হয় আমি আর সেগুলো দেখতে পারি না।”,টমের বেলাতেও তাই হয়েছে। “আমার খুব কান্না পায়। এটা আমাকে আগে প্রভাবিত করতো না, কিন্তু এটা সত্যিই আমার ওপর প্রভাব ফেলছে,” বলেন তিনি।,টম ও তার ছয়মাস বয়সী শিশুসন্তান ওটিস,আন্না আশা করছেন যে শারীরিক এই পরিবর্তনের ব্যাপারে জানতে পারলে, পিতা হিসেবে পুরুষের আত্মবিশ্বাস বৃদ্ধি পাবে।,“পুরুষদের কাছ থেকে আগে আমি এই কথাটা প্রচুর শুনতে পেতাম যে তারা মনে করে শিশু লালন-পালনের ক্ষেত্রে মা-ই হচ্ছে স্ট্যান্ডার্ড। যেহেতু তিনি গর্ভধারণ করেছেন, শিশুর জন্ম দিয়েছেন, দুগ্ধ-পান করিয়েছেন, তাই তিনিই ভালো জানেন যে শিশুর জন্য কী করতে হবে, এটা তার সহজাত প্রবৃত্তি।,""কিন্তু পুরুষদেরকে এসব শিখতে হয়। এসব সত্য নয়। নারী ও পুরুষ দুজনেই পিতামাতা হিসেবে একই ধরনের সহজাত প্রবৃত্তির অধিকারী। কারণ সন্তান জন্মদানের সময়ে তাদের দুজনকেই শারীরিক পরিবর্তনের ভেতর দিয়ে যেতে হয়।”,বাবাদের জন্য তার কিছু পরামর্শ আছে: “আপনার মধ্যেও সহজাত প্রবৃত্তি আছে, এবিষয়ে আপনাকে আত্মবিশ্বাসী হতে হবে। আপনিও নিজেকে সন্তানের মায়ের সহকারী হিসেবে না দেখে নিজেকেও তার মায়ের মতো একই ধরনের ব্যক্তি হিসেবে দেখার চেষ্টা করুন। তার কাছে থাকে এবিষয়ে আপনি অনেক কিছু শিখতে পারবেন।”"
